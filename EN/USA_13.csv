,Question,Answer
69732,"
   حضرتك انا ناوى أخطب ومقرر أن مده خطوبه تكون سنتين تكون الأمور المادية اتحسنت اكتر ويكون انا وهى اتعرفنا على بعض اكتر .. حضرتك شايف أن المدة كده طويله؟!
  ","

   طبعا طويلة!
   
   سددك الله للخير ..
  
"
69733,"
   يا ريتني سمعت كلامك من الاول و غليت نفسي .. متابعة منذ ٢٠١٥ تقريبا
  ","

   للأسف مثل هذه الرسائل تحزنني للغاية!
   
   إصراركم أن تكونوا سيناريوهات مكررة من المآسي ..
   
   عموما .. يا ريت نتعلم.
  
"
69734,"
   احيانا بتقعد تفكر كتير
تحس ان مالهاش حل غير كدة
استغفر الله العظيم 
والله ماعارف اقول ايه
ادعيلي
  ","

   بالذكر لا بالفكر!
  
"
69735,"
   .اى السبب او الحكمه فى كده ؟
  ","

   إنه ممكن جدا يموت أو تحصل مشكلة فما يكملش الموضوع .. ويكون هي وضعها حرجا للغاية!
   
   مجرد العقد لا يبيح به الولي الدخول بها حتى يكون إشهار البناء ..
   
   اتقوا الله .. لا أظن عاقلا يسأل عن مثل هذا!
  
"
69736,"
   حكم دخول الرجل ب زوجته بعد عقد القران وهي ف بيت أبيها
  ","

   لا يجوز.
  
"
69737,"
   اى أسرع طريقة للإنتحار بدون ألم؟؟
  ","

   طيب إيه رأيك في أفضل طريقة للحياة .. والوصول للجنة بالصبر على الألم؟!
   
   اثبت .. وما تنساش ربك .. مفيش حاجة تستاهل.
  
"
69738,"
   غ.س طب ما تنصحنا يا مولانا كشباب به رغبه بناء بيت مسلم سوى بدورات او كتب جزاك الله خيرا
  ","

   الدورات والكتب مفيش أكتر منها ..
   
   اتحركوا أنتم بس!
   
   عموما:
   
   البيت المسلم للباشمهندس أيمن عبدالرحيم .. فرّج الله عنه.
   
   دورة الحياة الزوجية .. لمحمد خير الشعال.
   
   دورات مهارات الحياة والزواج .. للأستاذ أحمد سالم.
   
   وكتب كتير جدا .. زي كتاب صحة العلاقات لأوسم وصفي.
   
   (وكتاب صحبة الجنة .. طبعا 🤷🏻‍♂️)
   
   كل ده هينفع أساس كويس جدا تبنوا عليه بإذن الله.
   
   ربنا يصلح أحوالنا أجمعين ..
  
"
69739,"
   رجو الرد✋
انا شاب و مقتنع بكلام حضرتك جدا و متفق معاه و الحمد لله تفكيرى بيتغير للاحسن من متابعه ناس افاضل زى حضرتك،بس فرضا انى اتحطيت ف زنقه زى ده و من اللى فهمته انى خلاص مش هطلب منها
بس من حقى ان هزعل منها ف موقف زى ده و اخد جنب و مش هعاتب لأن ده حقها،بس سبب الزعل ان هى موقفتش حتى ان هى معرضتش😓
  ","

   لازم نفصل يا غالي بين المساحات!
   
   عشان كده دايما بقول:
   
   الزواج هو أرقى أنواع الصداقات.
   
   والصداقة على أد ما فيها عشم، وقرب، وسند .. على أد ما فيها احترام تام للمساحات.
   
   فكرة مساعدة زوجتك لك لازم تكون ملغية من قاموسك أساسا!
   
   فلو هي وقت زنقتك بادرت لوحدها = هتشيل لها ده .. وتعوضه عنها أضعافا، في أقرب فرصة.
   
   لم تبادر هي = إياك تبتزها بالعِشرة، أو تساومها مقابل حسن معاملتك أو تتغير معها .. لأن زي ما قلنا الموضوع مش في معادلتك أصلا، وده حقها ودي مساحتها.
   
   طبعا أكيد احنا بشر .. بنتعشم وبنزعل .. لكن صدقني في الحياة الدنيا مش بتمشي بالمعادلات الرياضية دي!
   
   لما بيكون فيه رضا ومودة ورحمة حقيقية .. وشعور متبادل بالأمان والثقة صدقني كل اللي بنتكلم فيه ده ما بيكونش له وجود، وبتمشي الأمور بتلقائية تامة.
   
   المهم يكون فيه رصيد اتبنى .. وبتعيشوا تعلّوا في أدوار التضحية المتبادلة فوقه.
   
   أما الواقع اللي بنتكلم فيه فكما هو واضح لك بعيد تماما البعد عن هذه المعاني .. للأسف.
   
   سيدي وسيدك النبي قال:
   
   ""من يستغن يغنه الله .. ومن يستعفف يعفه الله""
   
   فاللي نيته سليمة وخير والله بتتيسر أموره وربك بيغنيه .. واللي داخل من الأول نيته سوء بيفضل فقره بين عينيه.
  
"
69740,"
   الرجالة الأسوياء كتير وبيبانوا من أولها ويحتاج البنت تختار عن وعي جوزي من يومه استحالة ياخد مني قرش وأنا اللي كنت اتحايل عليه يوافق على مضض ويردلي الفلوس أول الشهر اللي بعده علطول و كنت أحيانا أحلف عليه ما هيرجعها وأحيانا أجيب حاجات للبيت من غير علمه عشان بيستنكر ويقولي إنتي بتقبضي كام عشان تجيبي!
  ","

   الله يبارك لكم وعليكم ويحفظكم بحفظه ..
   
   الخير موجود وكتير ولله الحمد .. لكن السيء دايما بيطفو على السطح للأسف.
  
"
69741,"
   انا شاب يا شيخ ولست متزوح ولا خاطب ..هو كده احنا فاهمين غلط عن طاغة الزوج والتعاون بين الزوج والزوجة بس انا اول مره اتفاجئ بكلام حضرتك
  ","

   طبعا فاهمين غلط يا غالي .. وأنا أولكم .. أو كنت أولكم ..
   
   لكن بتعلم .. وهفضل أتعلم ..
   
   المهم نحسن دايما من فهمنا ووعينا وتقييمنا .. ونحرص نبني دايما علاقاتنا على أسس صحيحة وصحية .. مش على اللي شفناه واتأثرنا به من مجتمع مضروب بالنار في أساسه، إلا من رحم ربك.
  
"
69742,"
   هم فاكرين هيعملوا زي عبد الغفور البرعي لما فاطمة باعتله دهبها راح عوضها وجابلها ضعفة 😂😂 كلها اوهام اللي بيروح مش بيرجع
  ","

   كوني له فاطمة .. لو كان عبد الغفور 🤷🏻‍♂️
  
"
69743,"
   بطلو سذاجة يجدعان ,,3 شهور وبيقولها كدا..؟
امال قدام هيقولها اى ؟؟
هيقولها اصرفى على نفسك واقسم بالله حصلت لخالتى وهيا الى شايله باتها واولادها  لحد دلوقتى بعد 30 سنه اهو مفيش حاجة رجعت والعمر هينتهى اهو.
  ","

   ربنا الهادي!
   
   هما مش فاهمين إن المشكلة مش في الطلب نفسه أد ما في طريقته ومعناه اللي بيكشف مصايب في الشخصية نفسها تدل على خط سير كارثي للحياة .. إن لم يستدرك بالتعديل من البداية.
  
"
69744,"
   يا مولانا انا لو راجل بقبض ٣ آلاف عمي و معنديش شقة وعاوز أتجوز زميلة أحط مرتبي على مرتبها ونمشي الدنيا هل كده غلط؟
  ","

   مش غلط ما دامت هي فاهمة ده وموافقة عليه من البداية .. بدون ضغط ولا ابتزاز ..
   
   وتكون عامل حسابك أول ما ربنا يوسع عليك ويعطيك وتقدر تمشي البيت لوحدك هتعوضها عن كل ده بزيادة .. وفلوسها مش هتقرب لها!
   
   وأقسم لك بالله لو نيتك كده فعلا = ربنا هيغنيك من حيث لا تحتسب.
   
   وفقك الله وأكرمك ويسر أمرك، ومن مثلك.
  
"
69745,"
   شيخ طب انا جوزى مش بيبتز خالص بس ممكن يكون عايز بجيب حتجة ومش معاه فكه ف ياخد من. او عايز يجيب حاجة واحنا برا  ومش معاه يكمل ف ياخد منى وهكذا يعنى و
  ","

   دي حاجات طبيعية بتمشي بالرضا كده وزيادة الألفة والمودة .. مختلفة تماما عن اللي بنتكلم فيه!
   
   متأفوروش أنتم كمان .. واتعلموا تفرّقوا بين الحالات.
  
"
69746,"
   طيب نعمل ايه احنا البنات يا شيخ؟ انا كل م اقرا وافهم وتتعلم كل م دائرة العرسان تضييق لدرجه خلاص بقت مقطوعة حرفيا 😅 خايفه اني اعيش لوحدي وحاسة اني مش هتلاقي حد سوي ف المجتمع المشوه ده ، اهلي قالولي العلم والقراءة بوظولك عقلك وياريتنا م علمناكِ ، علما بان اهلي متعلمين يعني مش ناس جهلة
  ","

   الأسوياء الطيبون ولاد الأصول .. الرجالة بمعنى الكلمة = كثر ولله الحمد!
   
   لكن يستحقون الانتظار والتمحيص .. حتى تحصلي أحدهم لامعا وسط ركام من الزيف.
  
"
69747,"
   يا شيخ . الزياده على كده انها بس مش بتقف على مجرد دهب ويتباع . بتفضل سلسله من الضغط لا منتهيه مدي حياتها معاه بحجة انها تقف جنبه،هو معني انها تقف جنبه يعني تتبهدل  أو تعمل حاجه ضد رغبتها .. مش ربنا قال (وان أردتم استبدال زوج مكان زوج وءاتيتم احداهن قنطارا فلا تاخذو منه شيئا) يبقي ليه هو شايف أنه حقه
  ","

   عشان مش عارفين دين ربنا.
  
"
69748,"
   اكتشف اني ضايعه جدا ف موضوع صحة العلاقات دا تنصحني اطور من نفسي ازاي يا شيخ بالله 😢
  ","

   تقرئي وتحضري دورات وتتعلمي.
   
   اتقوا الله في نفسكم وفي بيوت المسلمين!
   
   الواحد لو هيسوق سيارة لازم يتعلم وياخد رخصة ..
   
   أما البيوت فبتنبوها كده .. حادي بادي .. للأسف.
  
"
69749,"
   جوزي عمل نفس اللي عمله جوزها دا وبقت اسطوانه مشروخه ومش بيخلي معايا اي فلوس من باب الزوجه سند لجوزها واحنا ف مركب واحده وحاجه قمه ف الاستغلال وياريت عاجب دايما يقول انا مخدتش منك حاجه كان معايا ب60الف راحو ف أول شهر وقالي هيرجعو وم بعدها ولا رجعو ولاحتى قدر ومرتب كل شهر طاير ع الهوا 😭😭😓
  ","

   عوضك الله خيرا .. ويسر أمرك ..
   
   وأنا بحاول أوفر على الناس هذه النتائج من خلال قراءتي للمقدمات.
   
   لكن عموما ما دمت وصلت للمرحلة دي فاستعوضي الله .. ولعل عنده قصاد هذا العيب البشع مميزات أخرى تستمر بها الحياة.
  
"
69750,"
   ماشاءالله عليك بجد يا شيخ محمد.. احييك وبشدة.. نقطة زي دي جوهرية جدا ف العلاقات وميفهمهاش الا قليل القليل.. اتمنى لو توضح لهم الاجابة باستفاضة لانهم مش مستوعبين ومش واخدين بالهم رده ده يعني ايه
  ","

   أنا دوري أقول ما أراه صوابا ويسرني أن ألقى الله به.
   
   رضي من رضي .. وسخط من سخط.
  
"
69751,"
   ولو خطبيبي بيشترط أنه هيجيب دهب دلوقت وقبل الفرح هيأخده عشان اكيد هيبقي مزنوق وهو مبيحبش يستلف من حد .. مع أنه اللى هجيبه ميعتبرش كتير هيجيب دبله وخاتم واسوره !
  ","

   يروح يشوف حاله .. مزنوق = ما يدخلش بيوت الناس.
   
   الفقر مش عيب .. كلنا بدأنا من تحت الصفر ..
   
   العيب والغلط كله إنه يطلب طلب زي ده، أو يشترط اشتراط زي ده.
   
   هذا بعد مرعب في شخصيته .. يخليك تعيدي تقييمك للموضوع.
  
"
69752,"
   ابويا كدا ي شيخ والله اذا اتزنق في مية جنية حتي يخلينا انا وامي نبيع دهبنا مع انه مش بيكون هو اللي شارية  اخر مرة عشان رفضت اديلة حلقي بهدلني وقالي انا اقول وانت تطيعيني والا اذلك وابهدلك
  ","

   ده الطبيعي .. للأسف!
  
"
69753,"
   طب ي مولانا هو في محنة مش المفروض تساعده وتديه الدهب وهو اكيد لما ربنا يفتحها عليه مش هيبخل عليها علشان وقفت جنبه لما احتاجها
  ","

   أكيد دي جبتيها منين؟
   
   مفيش احتمال خالص ولا حسيت من نبرته خالص إنه هياكلها تماما .. وإن العلاقة هتفضل مبنية على هذا الابتزاز في كل تفاصيلها؟!
   
   أنا مش بقول البيت يتخرب وتطلب الطلاق يعني عشان حاجة زي دي ..
   
   أنا دوري أنبهها .. وأوعيه ..
   
   عشان هما وغيرهم يفهموا مساحاتهم كويس .. وازاي يحافظوا على علاقتهم آمنة ومستقرة وصحية.
   
   كفاية بالله عقد وأمراض نفسية .. ومخرجات ما يعلم بها إلا ربنا.
   
   وتروحوا كمان تلصقوها في الدين .. والدين بريء من أنانيتنا وجهلنا وسوء تربيتنا واختلال تصوراتنا للناس والحياة والعلاقات.
  
"
69754,"
   جميل جدا ، هذا عنك أنت ، وهو عايز يساعد أمه ، أليس من الأفضل أن تعرض عليه هي !
  ","

   الأفضل ده هي اللي تقرره بناء على تقييمها للموقف، ولطباع زوجها ولقدرتها النفسية والمادية .. لا أنا ولا أنت ولا حتى هو من حقه يحدده أو يفرضه عليها.
  
"
69755,"
   مش مفروض الزوجة تساعد زوجها لو محتاج ي شيخنا أو إن ده الأفضل ومن حقها توافق أو ترفض يعني
  ","

   حقها توافق أو ترفض .. أو تبادر عن طيب خاطر.
   
   أما نظام مصدوم فيك .. وكنت فاكرك طلعت أتاريك!
   
   فابتزاز غير مقبول.
  
"
69756,"
   مش ممكن كلام حضرتك دا يتسبب فى انفصالهم لا قدر الله ومش المفروض الزوجه تطيع جوزها؟
  ","

   للأسف أنتم فاهمين الطاعة غلط .. والزواج غلط ..
   
   وحاجة مرار المرار أقسم بالله.
  
"
69757,"
   أسف جدا جدا يا أبا أنس بس دي مش لو والدتك مش هتعمل كده
  ","

   هستلف من طوب الأرض لو ظروفي مش سامحة .. وأسد ..
   
   ولا أمارس هذا الاستغلال المريض على زوجتي.
  
"
69758,"
   شيخنا الفاضل اعزك الله ونفع بعلمك ونفعنا نحن محدودى المعرفة بك .لكن أليست الزوجة لزوجها سند كما هو لها أليست هى العش الذى يلجأ إليه إن ضاقت عليه دنياه.وكيف تبدى وفاءها وحبها له إن لم يكن فى سد حاجة مثل هذه حتى وإن كانت أمه من تطلب لكنه كان امين معها واخبرها
  ","

   لا يا غالي!
   
   ده ملوش علاقة بالسند والوفاء .. ده ابتزاز واستغلال.
  
"
69759,"
   من الأدوار الكارثية إلي بيلعبها الأبناء ف الأسرة دور المصلح .. لازم تخرج نفسها من ده كله و تركز على حياتها .. أنصحها بقراءة كتاب صحة العلاقات بعد إذن حضرتك هيساعدها كتير
  ","

   بالضبط.
  
"
69760,"
   ي شيخ لو سمحت هو احنا البنات لينا ف الجنه حور عين..؟!
  ","

   الحور نساء 🤦🏻‍♂️
   
   لكنّ أزواج صالحين.
  
"
69761,"
   سؤال خارج عن الفتوى معلش ، حضرتك بتنام كام ساعة علشان عايز اعرف حاجة بس ؟
  ","
  7 .. maximum
  "
69762,"
   لو اتنين مخطوبين كل الكلام بينهم سؤال عن بعض مثلا وهزار شوية وشوية عن طموح كل واحد بس مفيش اي رومانسية وحب وسهوكة، كدا كويس ولا ايه؟
  ","

   حلو .. كل حاجة جاية بعدين ..
   
   المهم يبنوا أساس متين لعلاقتهم بالتفاهم والوضوح.
  
"
69763,"
   ‎قولي حاجه تصبرني على خناقات بابا وماما مع بعض من صغري و انا شايفه ضرب وإهانه وفضايح جات عليا ايام و انا في سن الـ20 كانوا يصحوا من النوم يلاقوني نايمه عالارض قدام باب غرفتهم خوفا من ان يتخانقوا و انا محجزش بينهم ..انا مخطوبه و ده مقصر على علاقتي بخطيبي دايما خايفه ومتعقده رغم انه متفاهم جدا وبيحبني
  ","

   غلط!
   
   بابا وماما يشيلوا مسؤولية خياراتهم وقراراتهم وحياتهم ..
   
   وأنت لك قرارك وحياتك .. هتستنزفي نفسك وهتضيعي راحتك، ومش هتصلحي أبدا بينهم.
   
   لازم شوية أنانية في حالتك دي.
  
"
69764,"
   ربنا يريح بالك و يجبر بخاطرك و يسدد خطاك يا أبا أنس و يرزقك الخير كل الخير
  ","

   يا رب .. يا رب .. يا رب ..
  
"
69765,"
   عروسة بقالي 3 شهور وجوزي عايز يبيع دهبي عشان يسدد دين لامه وانا مش راضيه بيقولي اخص ومصدوم فيكي وكان ممكن تعملي انك راضيه بس انتي بخيله ومبتحبيش تدي.. هل معاه حق انه يقولي كده وهل من الذكاء انه ادعي غير ال جوايا.؟ انا بحسه خبث ونفاق معايا حق ولا غلطانه؟
  ","

   إياك تخضعي لابتزازه ده.
   
   ربنا يهديه ..
  
"
69766,"
   حضرتك بخير يا ابو انس؟
  ","

   بخير .. أسعى للخير .. وأوقن في الخير ..
   
   وربنا كبير 🤍
  
"
69767,"
   يعجبك لو ارتبط ببنت رومانسية؟
  ","

   إن كان ارتباط بمعنى الخطوبة الرسمية = فأنت أدرى باحتياجك في شريكة حياتك.
   
   وإن كان ارتباط بمعنى العك اللي بنشوفه = يبقى فوق وخاف ربنا.
  
"
69768,"
   لو سمحت ياشيخ محمد في واحدة صحبتي قالت لي أن صاحب خطيبها بيدور ع عروسة وهو شخص كويس ومحترم   من كلام الناس عنه ولما قالت لي ع مواصفاته الخلقية والاجتماعية حسيت اني عايزة اقابله ادتها رقم بابا وبالفعل كلمه وحدد ميعاد معاه خلال أسبوع بابا معترض عشان هو من محافظة تانية وبيقولي مش هعرف اسال عنه يجي ولا
  ","

   ييجي .. وتقدروا تسألوا عادي جدا.
  
"
69769,"
   ياشيخ محمد انا بحب واحد واحنا اتكلمنا من فترة بس أفعاله بدأت تتغير خالص الفترة دي وانا اتعلقت بيه جدا كل اما ابعد عنه برجع تاني لنقطة الصفر واتكلم معاه تاني
تعبت جدا من الموضوع ده
مع إني كنت قبل كده ضد موضوع الارتباط نهائي بس في الفترة الأخيرة بحس بمميل ناحية الرجالة 
انا خايفة جدا انصحني اثبت ازاي
  ","

   تغلقي هذا الباب، وغيره .. تماما ..
   
   وتغلّي نفسك.
   
   أي كلام غير كده = ملوش لازمة.
  
"
69770,"
   وينك يا أبو أنس أسك حزين 😞
  ","

   ألف سلامة عليه 🙄
   
   معلش .. دعواتكم كتير ..
  
"
69771,"
   الله يرضي عنك يا شيخ محمد
  ","

   يا رب جميعا ..
   
   ألقاكم يا صحبة الجنة 💚
  
"
69772,"
   تتعوض في لقاء آخر
انسحب بشياكة 😒😭😭😭
  ","
  😂😘
  "
69773,"
   غ. س لا دى عايزة شرح كتير يا مولانا 
أنا عايز أقول إنها محتاجة تقرأ كتاب صحبة الجنة للشيخ محمد عطية 
فصل(مش عايزاه عادى) علشان نعرف بس الدنيا ماشية ازاى عدم اللامؤاخذه 😅
  ","
  😃
  
  وتسمع ده:
  

   https://www.facebook.com/m.atiia.soliman/videos/1349637431782765/
  
"
69774,"
   يا شيخ انا عارفه ان المنصورة كويسه وكده
  ","

   يكفي إنها بلدي 🤷🏻‍♂️
   
   قنبلة تواضع 😌
  
"
69775,"
   الشيخ :1
احمد : 0
  ","

   معدتش هسمح لحد يبتزني في هذه الزاوية 😅
  
"
69776,"
   إن شاء الله ربنا يجبر بخاطرك ويراضيك ويرضى عنك ❤

وبفكر أول هدية هجيبهالها كتاب صحبة الجنة علشان البنزين اللى هيتحرق فى الشرح 😄
  ","
  😍
  
  أيوه واتناقشوا فيه سوا ..
  
  أسعدكم الله وأتم لكم بخير.
  "
69777,"
   احنا عندنا وقت غدا مش نفسك كدة في طبق ورق عنب سخن نازل من على النار مع نص بطة كدة متحمرة في الفرن
انا قولت المطعم بتاع الصفحة مش شغال بقاله فترة 😂😂😂
  ","

   اتفضل أنت 😛
  
"
69778,"
   ما الحكمة من أن يكون بعد الزواج؟!
  ","

   عشان ما يدخلوش في قصة يشوفني ولا ما يشوفنيش ويتعبونا معاهم 🤦🏻‍♂️
  
"
69779,"
   يكون مرجعه في الحياة الدين
  ","

   أيوه وهو لو بيصلي الفروض بس .. وبيصوم رمضان بس .. ومش حافظ قرآن لكن بيقرأ .. وبيحب ربنا والرسول وبيتعامل بأخلاق حسنة طيبة .. وكريم ومش جاف الطباع = مرجعيته كده تعاليم حمورابي مثلا؟!
  
"
69780,"
   يا شيخ محمد فى الرؤية الشرعية قعدت معاها كان أول لقاء(ما يسمى صالونات)ارتحنا لبعض جداواتكلمنا كأننا نعرف بعض من زمان والحمد لله على مشارف إتمام الخِطبةوأثناءالكلام قالت لى عايزة ألبس نقاب فيه مشكلة؟قلت لها أنا معنديش أى مشكلة ولكن فكرى كويس ولما تحسى نفسك مستعدة للخطوة دى إعمليها لو من بكرة، كدة صح؟
  ","

   زي الفل 🌹
   
   وخلوا النقاب بعد الزواج أفضل.
  
"
69781,"
   يا شيخ تقدم لخطبتي شاب ملتزم كما وُصِفَ لنا ولكن هو من المنصورة وانا من القاهرة وأهلي بيقولولي انه ملتزم واكيد مش هيبعدني عنهم يعني ولكني مش عارفه آخد قرار خاصه اني مشفتهوش لانه مجاش رؤية شرعية لسه بس انا كل ما اتخيل اني ممكن ابعد عن أهلي قلبي بيوجعني وكمان خايفه ارفض لان من مواصفاته شكله زوج صالح !
  ","

   المنصورة ما تترفضش 😏
   
   (اقعدي وشوفي .. ومفيش حاجة اسمها ما أبعدش عن أهلي .. والله انسي الزواج إذن وخليك جنبهم في أوضتك).
  
"
69782,"
   رأي حضرتك في عريس متقدم هو كويس وكل حاجة
بس مش ع قدر التدين اللي كنت اتمناه
  ","

   إيه قدر التدين اللي تتمنيه؟
  
"
69783,"
   أنا مراعي ظروفك بس مذلة الشخص إنه يفضل مستني عشان يسأل سؤال كذا مره وميتردش عليه تجعل الشخص يبكي دما على جهله شكرا لك فقد اعطيتني درسا تعلمت منه بصدق وانا مقدر ضغطك وفقك الله
  ","

   الله المستعان!
   
   كلنا بنتعلم أخي ..
   
   الموضوع فعلا فوق الطاقة.
   
   حاشاكم المذلة .. اللي بلحقه وأعرفه بجاوبه .. ومش بجيب التايهة يعني!
   
   الأصل في الأمر فضفضة وكلام أخوي .. فما تزعلش.
  
"
69784,"
   طيب ياشيخ ، عاقدين وبفضل الله الدنيا مابينا تمام من ناحية التفاهم وكده، بس عادي مفيش بينا أسرار، عارف عني كل حاجه وأنا كذالك، مش بالإجبار لأ، بالتفاهم والحُب الل بينا.. كده غلط مثلا، مع إن مفيش مانع يكون فيه حرية ومساحة للطرفين.
  ","

   مفيش مشكلة!
   
   افهموا المقصود .. الصراحة والوضوح هو الأصل المطلوب بلا شك ..
   
   المهم لا يصل لدرجة الحصار والتحكم والاستباحة التامة التي تقتل العلاقة من حيث لا تشعرون.
  
"
69785,"
   ايه الفرق ما بين العام والخاص مش كله ذنب ؟
  ","

   الخاص العارض الذي ليس نمطا ثابتا مستمرا = يعفى عنه تجوزا ولا يكاد يخلو منه أحد مع دائرته القريبة التي يتنزل معها بسجيته.
   
   أما كتابة هذا على العام فهذا يعني أنه نمط ثابت في الشخصية فضلا عن وقاحة إعلان مثل هذا النمط من الحديث أو المزاح!
   
   أظن الفارق واضحا تماما.
  
"
69786,"
   لسه زوعلان مني؟ 🙂
  ","

   هو أنا زعلت أصلا .. عشان يبقى لسه؟!
  
"
69787,"
   انا متفق مع حضرتك جدا ، و ده لما يكون الاتنين على دين و خلق ، انما حابب اوضح ان اللى بيتابع حضرتك و اللى بيبعتو و مضايقين هم يدوبك بيصلو بالعافيه زى كدا و بيغلطو كتير ، ف هم هيخدو كلام حضرتك و يطبقوه و هم مش اهل للثقه ده .
  ","

   أنا لي أقول الصح والأصل.
   
   لست على الناس برقيب.
  
"
69788,"
   كتر خيرك مع العقليات دي ي شيخ والله هما هيكبروا وينضجوا للاسف بس بعد دروس كتير هتعلم فيهم
  ","

   بنحاول نوفر عليهم ألم الدروس ومرور العمر ..
  
"
69789,"
   انا قطعت الحوار اصلا ...بس هو مش جاهز يتقدم دلوقت وانا موضوع الكلية مش مهم  بالنسبالي طالما علي خُلق ودين بس خايفة من موقف بابا
  ","

   انسي الموضوع.
  
"
69790,"
   دا من تلات سنين من أيامها بحاول أجت فترة الكرونا قولت مبقاش ليا حجة حقيقي ما أصابني هم الا واتوضيت وقرأت بتدبر لما أهبط وبقي ليا ورد ثابت من الصلاة علي الرسول الا ونفسي هدت وانزاح من علي قليي الثقل هي الدنيا مش وردي لحد بس صعبة وهي دنيا هنعشها بحلوها ومرها
  ","

   الحمد لله رب العالمين.
  
"
69791,"
   واللي مش عايز يفهم كدا يا شيخ وبيدي لنفسه الحق استباحة أي شىء شخصي بحكم انه هيبقى زوج وله الطاعة 
ما دخل الطاعة بهذا الامر
  ","

   خلط وسوء فهم للأسف.
  
"
69792,"
   يا شيخ انا مش مقتنع ان فيه حاجة اسمها مساحة شخصية بين الواجل ومراته
  ","

   يبقى هتَتعب وهتُتعب يا غالي للأسف.
  
"
69793,"
   مساحة شخصية في إيه مثلاً ؟! من حيث إيه كده!
  ","

   راتبها ودخلها المادي مثلا .. موبايلها وحساباتها وكذا موبايله وحساباته، ما دام ليس ثمة ما يدعو للريبة .. مكالماتها ومكالماته مع الوالدين والإخوة، مش لازم تقرير مفصل بها .. وقت يطلع فيه مع أصحابه وهي كذلك مع صاحباتها ما داموا صحبة صالحة، كل شهر مرة مثلا .. يغيروا جو ويجددوا النشاط.
   
   احترام الاهتمامات .. مهما كانت مختلفة ..
  
"
69794,"
   خطيبي مش بيسمح لي بحاجه زي دي لحد ما اتخنقت وهو بيحبني اعمل ايه بس طبعه كدا؟
  ","

   تحطي النقط عالحروف من الآن .. عشان ما تتعبوش بعدين.
  
"
69795,"
   بين الزوجين هل توجد مساحة شخصية لكل طرف ام لا
  ","

   الزواج أرقى أنواع الصداقة!
   
   والصداقة لا بد فيها من مساحة شخصية تحفظ قوة العلاقة ونضارتها.
  
"
69796,"
   والله ي شيخ مش قادرة أبطل ضحك بعد الصورة دي ربنا يجازيك خير😂😂
  ","

   اضحكوا أنتم .. وأنا ضغطي يرفع 🥺
  
"
69797,"
   ليه السؤال ده ما يطمنش
  ","

   عشان أنظف الناس = أحسنهم ظنا في الناس.
   
   كل يرى غيره بعين طبعه وشكوكه.
  
"
69798,"
   غ س سألنى السؤال دا يا شيخ واللى اكتشفته بعد كدا أنه هو اللى كان كدا بيحب واحده لسنين وبيكلم غيرها على الموبايل كتسلية عشان كدا سألنى كان خايف اكون زيه
 فحضرتك مغلطتش لما قلت اللى يسأل السؤال دا ميطمنش
  ","

   عيب!
   
   احنا مش بنلعب هنا 😞
  
"
69799,"
   طب ي شيخ انا بضايق جدا لما بلاقية بيتفاعل مع بوستات البنات ويتكلم معاهم في التعليقات في الجروبات العامة هل دا عادي انه يعمل كدا ولا انا اوفر
  ","

   اعمليله بلوك يا ماما .. وفوقي.
  
"
69800,"
   ايه علاج الذنب المتكرر مع العلم اني لا امل من التوبة بس تكرار الذنب بيخوفني خايفة اموت وانا عالذنب دا
  ","

   توبي .. لا تكفي عن التوبة.
  
"
69801,"
   طب ي شيخ لو متقدملى حد ..بس بوستات الفيس عنده معظمها بتبين الجانب الفالت دة والفاظ ساعات مش لطيفة بتطلع منه ..هل ارفض ؟
  ","

   أيوه.
  
"
69802,"
   .ياشيخ رد عليا ابوس ايدك  .
اخته كلمتني وقالتلي انه بيحبك بقاله سنتين وهو مش جاهز دلوقت يتقدم بس مش عايزك تضيعي منه وخصوصا ان انا صيدلة وهو معهد ف هو خايف الحتة دي تبقى عقبةوقالتلي انه ممكن يتكلم مع باباكي ويحكيله ظروفه بس هل هيتقبل دة وأنا قلتلها مش عارفة موقف بابا ممكن يبقى ايه انا كدا اتصرفت صح؟
  ","

   مش عارف هل ظروفه مناسبة يتقدم .. وممكن والدك يوافق ولا لأ وهل أنت قابلة الموضوع أصلا ولا لأ!
   
   عموما الكلام مع والدك .. اقطعي الطريق مع أخته.
  
"
69803,"
   اهلها موفقوش بسبب ذنبهم ده ولا ايه ربنا عمل كده لان متابش عليهم
  ","

   ملوش علاقة!
   
   لعل من تمام قبول توبتها أن ينجيها الله منه .. محدش عارف الخير فين.
  
"
69804,"
   هو فيه مجال اني ادعي بشخص هو من محافظة وانا من محافظة وهو ميعرفش اني ع الكوكب اصلا
  ","

   ادعي ربنا بالخير .. حيث كان.
  
"
69805,"
   لو خطيبي سألني ف الرؤيه الشرعيه او عموما بعد كدا لو انا حبيت او اعجبت ب حد قبله ارد ب ايه ؟
  ","

   لأ!
   
   واللي يسأل السؤال ده من الأول = ما يطمنش.
   
   مش من حقه، ولا مساحته.
  
"
69806,"
   ليه متعرفش والدتها ؟ مش يمكن يبقي حل و يوافقو عليه
  ","

   هتفضح نفسها .. وهيزيد إصرارهم على الرفض.
   
   اكبروا بأه وانضجوا في تقييم الأمور .. مش الوسادة الخالية هي، وخدها في مكان بعيد.
  
"
69807,"
   هل من العدل يا شيخ أن هى بعد ما حصل هذا التجاوز انها تسكت ..وبعدين تضحك ع حد كان بيراعى ربنا وجه أتقدم لأهلها ووافقوا عليه ..ذنبه ايه معلش !!!
  ","

   بلاش نظام الطهرانية الفارغة ده!
   
   ربنا يغفر الذنوب جميعا .. ولعلها بعد توبتها أحسن منه ومن أي حد.
  
"
69808,"
   هو فعلًا في حياة كل راجل جانب فالت بينه و بين صحابه .. سواء بالألفاظ أو التفكير أو نوعية المواضيع يعني؟ و هل وجود الجانب ده يخليني أعيد تفكيري في عريس متقدم ولا هكون ببالغ؟
  ","

   الجانب ده المفروض ما تتدخليش فيه .. لو هو كويس ومحترم فعلا.
   
   المزاح العارض بين الرجال في جروباتهم الخاصة ما بيعتقش.
  
"
69809,"
   بحبك يا عم محمد بو عطية والله مش عارف ليه 😀
  ","

   علشان احنا مع بعضينا 🤷🏻‍♂️
   
   تسلم .. الله يسعدك 💚
  
"
69810,"
   دنا ابويا الى بيغير 😂 عشان كل شويه اقول الشيخ عطيه قال كذا دلوقتى كل ما اجي اساله يقولى روحى اسالى الشيخ عطيه بتاعك ده
  ","

   ما هو ده غلط!
   
   والدك ما اتحملوش .. ما بالك لما يتقال لخطيب أو زوج .. كل شوية فلان قال، فلان قال ..
   
   أيا كان فلان ده مين مش صح يحس إن كلامه حاكمة حياته .. غلط.
   
   عشان كده كما قلت استفيدوا من المعلومات، ولا عليكم من الأشخاص.
  
"
69811,"
   خطيبى بيغير لما بتابعك او بشير ليك بوست اعمل ايه
  ","

   معدتيش تشيري لي حاجة .. واستفيدي من الكلام وبس، وإياك تجيبي سيرتي أو سيرة غيري .. ده قال، ده عاد!
   
   المهم المعلومات .. مش الأشخاص.
  
"
69812,"
   دعواتك يا شيخنا عندي اشتباه كورونا وتعبانه جدا ..
  ","

   ما عليك إلا العافية بإذن الله .. ما تخافيش، وما توهميش نفسك ..
   
   ياما ناس اتصابوا وبقوا زي الفل.
   
   ربنا يعافي الجميع .. يا رب ..
  
"
69813,"
   هل المعمى بسؤء النيه يستحق جهد التبرير ؟
  ","

   لا يستحق الوجود في دوائرنا أصلا.
  
"
69814,"
   ياشيخ سألت حضرتك قبل كده، أنا مش عارفه أنا مسلمه ومقتنعه بمذهب إيه!! حاسه إني تايهة جداً، وعملت سيرش كتير وكله كلام كبير عليا حاسه إني مسلمة ع الورق، انصحني !!
  ","

   أنصحك بالصلاة والقرآن والذكر والدعاء ..
   
   ما أنت فيه ليست مشكلة معلومات .. بل مشكلة عبادة وشعائر.
  
"
69815,"
   انا عندي 21 سنة ف تالتة صيدلة متقدملي شخص مواصفاته مناسبة جدا وعلى خلق والكل بينصحني اقعد معاه وانا شايفة ان ممكن يكون لسة بدري ايه رأي حضرتك يا شيخ
  ","

   اقعدي وشوفي.
  
"
69816,"
   والله ياشيخ انى احبك فى الله 
وفقك الله الى ما يحب ويرضى 
+ادعيلى انى اقرب من ربنا اكتر
  ","

   أحبك الله وبارك فيك ..
   
   رضي الله عني وعنكم.
  
"
69817,"
   حصل بيني وبينه تجاوزات لم يتم إيلاج وتبنا وندمنا جدا ع اللي حصل وتقدملي واهلي رفضوا بشدة حاولت بكل الطرق من غير ما اقول ع حاجة حصلت لكن رافضين بردو ..
أريده وأعلم صدق حبه وحبي له هل أحاول أعرف أمي اللي حصل ولا أعمل ايه انصحني ياشيخ أرجوك
  ","

   لا .. إياك.
   
   توبي واستغفري .. وانسي.
  
"
69818,"
   عذرا ف السؤال بس هو مهم بالنسبالي وبالنسبه لكذا حد ي شيخ محمد
هو لو انا وخطيبي عملنا الاختبار اللي ف اخر كتاب( لغات الحب الخمسة) من ع النت وطلع انه انا لغتي بالتشجيع والهدايا وهو لغته اللمس وكدا..
هل ده هيعمل اختلاف مابينا ومنكملش؟ 
خصوصا لو انا بضايق من اللمس الكتير بصفة عامة
  ","

   ده اختلاف طبيعي بين الجنسين .. المهم تحسنوا إدارته والتعامل معه، وكل واحد يقدّر احتياجات التاني.
  
"
69819,"
   ماذا تفعل عندما ينطفئ شغفك تجاه شئ ما؟
  ","

   بدخل أنام 🙄
  
"
69820,"
   ايه اللي يخلينا نزعل حد من غير ما يكون عمل حاجة تزعل
  ","

   النكد!
  
"
69821,"
   لو خطيب صاحبتي بيصرف عليها لدرجة انه بيعالجها ده اي صح ولا غلط؟
  ","

   وحضرتك دخلك إيه؟
  
"
69822,"
   حضرتك مبقتش تقول القاكم يا صحبه الجنه ليه يا شيخ
  ","

   ألقاكم يا صحبة الجنة 💚
  
"
69823,"
   غلطت وندمت ولكن لا استطيع إخراج نفسي من اللوم،الوم نفسي بشدة كلما تذكرت هذا الذنب حتى أنني ادخل في اكتئاب من كام شهر على الحال ده،،كلما احاول ارجع اكتئب تاني..مفيش حل ""(
  ","

   https://www.facebook.com/m.atiia.soliman/videos/1454248847988289/
  
"
69824,"
   ياشيخ انت بنت وعندي بن عمي مر بازمه معينه وانا عرفت من بعيد وحالته النفسية وحشه جدا وملوش اخوات بحاول اديله طاقه وامل في الحياه وكدا عن طريق رسايل بس مع الحفاظ على المسافه اللي بينا وأغلب كلامي بقوله أنا اختك وكدا بس للاسف قلبي متعلق بيه مع اني عارفه أنه ممكن ميحبنيش ابعد وانساه ولا افضل واتجاهله😶
  ","

   أنت عارفة إنك غلطانة، ولازم تبعدي.
  
"
69825,"
   انا حاسة أنه هيتقدملي ومقتنعة بكدا حاسة أن ربنا مش هيزعلني
  ","

   وهم .. للأسف أنت في وهم.
  
"
69826,"
   دا حقيقي فعلا يا شيخ محمد، أنا كنت متابعة واحد وكنت بحس إنه ممكن يكون مناسب ليا وكنت بتمادى في الخيالات والأوهام لدرجة وصلت إني بقيت مثلا لما أكتشف فيه حاجة ضد قيمي بقيت بتنازل عنها وأدمنت دخول عنده عالبروفايل لحد ما الحمد لله ربنا فوقني وبقيت بدعي يردني ليه وميعلقش قلبي إلا بيه والحمد لله فوقت
  ","
  ….
  "
69827,"
   يا شيخ انا والدى ووالدتى بينهم جفاء كبير ودايما بتأثر بده من صغرى وكل العلاقات حواليا المتجوزين مفيش بينهم حاجة طيبه وده هز ثقتى ف نفسي وف الجواز من بدرى..ودلوقت انا مخطوبة لانسان محترم جدا وابن حلال بس غصب عنى لمس فيا الخوف ده وانى مش عارفه اطمن ليه.بقوله دايما ساعدنى واصبر عليا لحد مااعرف اصدقك اي
  ","

   احمدي ربنا على النعمة .. وما تاخديش الرجل بذنب غيره.
   
   احذري تزهقيه.
  
"
69828,"
   علمت أن أمي مديرها بالعمل يراسلها وزمايل آخرين الكلام متطور لعبارات لا تجوز أبدا لو رأيتها علي شاشة الهاتف من الخارج قلبي ينقبض واغوص في دموعي يكاد يصبح يومي مشلولا منفطرة ولا أستطيع المواجهة ابدا وأنا أحب أمي جداا هي امرأة عظيمة أغار عليها وأغار أكثر علي أبي  متوفي من سبع سنوات لا أعلم ماذا أفعل
  ","

   اسمعي ده:
   

    https://www.facebook.com/m.atiia.soliman/videos/1806787436067760/
   

"
69829,"
   أخويا فظ معايا جدا ف التعامل.هو طيب بس عصبى اوى ومتأمنش تقول قدامه كلمه متعجبوش ممكن يكسر الدنيا فبحاول دايما أتجنبه لانى مبحسش بأمان ف وجوده ووصل بيه أنه شتمنى بألفاظ صعبة ف لحظة غضب.اعتذر بعدها بس مش قادرة أبص ليه حتى فواخده جمب هل ده حرام عليا؟؟
  ","

   قلصي التعامل معاه ..
   
   رب يهديه.
  
"
69830,"
   نصيحة عن تربة اوعي تتقدم في وقت انت مش جاهز فيه واصغر نفسك، انا كنت نفس الوضع وتقدمت لواحدة لمجرد اني عرفت أن صديق لي بيفطر يتقدملها بس فتسرعت وخدت أسوأ قرار في حياتي،  وفسخت بعده. انا دلوقتي قدامي بنت مقتنع بيها جدا لكن خلاص، انا ابقي جاهز هتقدم، ولو مش موجودة مش خايف عليها. درس مهم.
  ","
  ….
  "
69831,"
   ي شيخ والدي مش بيصرف ع أمي لا اكل ولا لبس ولاعلاج ولا اي حاجه دا غير الاهانه والشتيمه وقلة القيمه هو معانا ف نفس البيت بس عايش ف شقه وحده مبيدخلش عندنا غير  يشتم وبس..دلوقت امي بتقول انه مجرد جواز ع ورق وانه ملوش حق عليها لانه مانعها من صلة الرحم ينفع تخرج لزيارتهم او تروح للدكتور من غير إذنه!
  ","

   ما تطلق أو تختلع وخلاص!
   
   سبحان الله .. إيه لازمة استمرار علاقة زي دي؟!
  
"
69832,"
   امت اعرف اني تعافيت من علاقة دامت سنين ؟ يعني امت اتاكد اني مستعد ارتبط بحد تاني ؟
  ","

   معدش عندك رغبة في الانتقام ولا شعور بالغضب ولا فضول لمتابعة الأخبار!
   
   صفحة واتطوت، كأن لم تكن ..
   
   وقلبك محتاج فعلا يبدأ من جديد لأنه نضيف .. مش لأنه عايز ينسى.
  
"
69833,"
   صاحب اخويا اتقدم لأختي كذا مرة و هي كانت بترفض و مع ذلك ما شاء الله ما زالوا أعز أصدقاء
  ","
  🤍
  "
69834,"
   ياشيخ هل كل النساء تحتاج الي العاطفة في التعامل بمعني لو اتجوزت اي واحدة لازم اقولها كلام رومانسي وهدايا ودباديب وكدة ؟
  ","

   أو فلوس 🤷🏻‍♂️
  
"
69835,"
   معجب بأخت واحد صاحبي وشايفها مناسبه جدا ومش عارف اتكلم معاه ف الموضوع 
 ازاي هو اقرب حد من صحابي ليا وخايف اخسره او يفهم غلط او هي متوافقش واشيل ف نفسي من الموضوع ده وعلاقتنا تتغير انصحني يا شيخ بالله عليك لإني الموضوع واخد من تفكيري ووقتي كتير اوي وانا بأجل ف الموضوع كل شويه وخايف حد مناسب يتقدم..
  ","

   تقدم يا غالي .. ولو محصلش نصيب = فصحوبيتكم لو صادقة فعلا مش هتتأثر.
  
"
69836,"
   ممكن تتطلب منه الزواج
  ","

   لأ.
   
   من الآسك:
   
   س: بحب شخص محترم وتفكيره تتمناه أي بنت عاقلة نفسها ف راجل سوي علشان تبني بيت جميل معاه، ينفع أقوله أريدك زوجا ؟!
   
   ج: - لا ما ينفعش !
   
   = ليه ما ينفعش مش السيدة خديـ…
   
   - قبل ما تكملي بس .. اسمعي مني:
   
   1) لو هو يعرفك فعرضك هيكون معدوم المعنى لأنه لو عايزك كان زمانه اتقدم وخبط عالباب.
   
   2) لو مش عارفك فغالبا هو مرتب طريقه وناوي على اختيار تاني .. أو مش مرتب وطلبك هيتقابل يا بالرفض من أساسه وساعتها هتتجرحي وتزعلي من نفسك إنك اتكلمت.
   
   يا بالموافقة المشروطة إنه يتقدم ويشوف هيحصل قبول ولا لأ طبعا .. ولو محصلش فالموضوع مش هيعدي عليك زي أي واحدة تقدملها حد ومحصلش نصيب !
   
   هتفضل فكرة إنك اتكلمت وطلبت مزعلاك.
   
   3) الخيارين اللي فاتوا دول في حالة إنه إنسان محترم فعلا و(دوغري) .. أما لو طلع حد زبالة (ودول كتير جدا على فكرة للأسف حتى فيمن يبدو ظاهرهم زي ما حضرتك قلت) فوقعتك ساعتها هتكون سودة !
   
   من الآخر هيسيبك وأنت بقايا إنسان .. كأرض خراب مجرفة .. فاقدة للثقة في كل شيء وكل أحد وأولهم نفسك.
   
   4) طب هو يعني مفيش سيناريو يمشي سليم (سواء حصل القبول أو لا) زي عصر الصحابة والسلف وكده .. أقولك أندر من الندرة في زماننا هذا .. والنادر لا حكم له.
   
   5) يبقى الخلاصة:
   
   غلّي نفسك.
   
   ونصيبك هتاخديه يا بنت الناس .. وغضي بصرك وما تتماديش مع الأفكار والأحلام ..
   
   كم من درب نحسب أن فيه السعادة .. وهو مجرد أوهام.
  
"
69837,"
   مش عارفه اتاقلم مع الوحدة،وأنه مفيش حد أتكلم معاه في اللي مضايقني،مجرد سماع فقط وشعور أن احد جنبي..
  ","

   شعور طبيعي عندنا كلنا!
   
   الصبر .. الصبر.
  
"
69838,"
   هي المساجد فتحت في كل أمريكا يا شيخ ؟
  ","

   لأ لسه .. احنا فاتحين الحمد لله، مع أخذ الاحتياطات .. كمامات وتباعد.
  
"
69839,"
   قلبي متعلق بشخص وبحسه أنه شبهي جدا وبيتقدملي ناس كتير ولرفض و معنديش اي قابلية اقعد مع حد غيره وأما حتي بفكر بعقل بحس أن اللي بيتقدموا طباعهم غير طباعي ومش شبهي ومش الفان اللي يتمناها رغم أن اهلي بيبقوا شايفنهم ناس متترفضش ، قولي نصيحة يا شيخ خايفة اكون بضيع ايامي ع الفاضي بس انا عندي يقين يكون ليا
  ","

   أيوه هيكون لك ازاي يعني؟!
  
"
69840,"
   هو للدرجاتي الحياة صعبة والأب والأم مش فاضين يربوا ولادهم صح للدرجاتي نص اللي بتجوزا مش مؤهلين للزواج ولا عارفين يعني ايه تربيه للدرجاتي البنات سازجة ومش فاهمين ولا عارفين اي حاجة لا في دنيا ولا دين
  ","

   الله يعين ..
  
"
69841,"
   ايوه ان شاء الله أملنا ف ربنا كبير اننا من نصيب بعض هوا بس مستنيين فتره تعدي و ييجي الوقت المناسب
  ","

   لا ما هو مش معنى إني جاوبتك إجابة خفيفة توصلك رسالة معينة بإنك تفوقي وتراجعي نفسك فهسمح لك إنك تشتغليني وتشتغلي نفسك!
   
   فوقي من القرف والعك ده .. قبل ما تاخدي قلم على وشك الله أعلم هتتعافي من أثره متى!
   
   أنت بتضحكي على نفسك .. للأسف.
  
"
69842,"
   ينفع كدا يا شيخ شوفت خطيبى بيفسح واحدة تانية وانا نايمة بحلم، وصاحية مضايقة، اعمل فيه ايه.
  ","

   لما تشوفيهم تاني = لمي عليهم الناس.
   
   صباح الخير ..
  
"
69843,"
   أجبني هنا.
  ","

   لا أعرفه للأسف!
   
   ونصيحتي لوجه الله .. بلاش الأحكام المبنية على مجرد شوية حروف، مهما كانت جميلة.
  
"
69844,"
   هو يعني اي مش هتلاقي كل حاجه؟ يعني نتنازل ونوافق ب اي طيب؟
  ","

   يعني مفيش حد فيه كل المميزات!
   
   بتوافقوا على اللي فيه ما تحتاجون، وليس فيه ما تستطيعون التأقلم مع عدم وجوده.
  
"
69845,"
   انا مخطوبة لشخص محترم جداً و متدين لكن عندنا مشكله ف الماديات انا متعوده على مستوى معين و هو اقل منه بشويه بقول لنفسى ان دا مش هيفرق لكن بحس ف اوقات انى متضايقه من سوء الحال اعمل ايه عشان الاحساس دا يروح
  ","

   لو مش هتتحملي = خدي قرارك من الآن!
   
   لا تظلميه .. ولا تظلمي نفسك.
   
   بس مش هتلاقي كل حاجة .. لازم تكوني عارفة كده.
  
"
69846,"
   هو انا بعد ما عملت ذنوب كتير وكلمت شباب كتير ومقصرة جدا ف ديني تفتكر يا شيخ ربنا ممكن يرزقني بزوج صالح لاني مش قادرة ادعي بيه
  ","

   من تاب = تاب الله عليه.
   
   التائب من الذنب = كمن لا ذنب له.
  
"
69847,"
   طيب ليه ميتقدمش ويتخطبو السنادي!!
  ","

   عشان ظروفه مش سامحة لسه يدخل بيت.
  
"
69848,"
   يا شيخ لو بكلم واحد أكبر مني ب ١٠ سنين و متأكده مليون ف الميه انه هيتقدملي متأكده بمعنى الكلمه دا ينفع ولا لأ
  ","

   بجد .. متأكدة جدا؟!
   
   جدا خالص؟!
  
"
69849,"
   برأيك متى يفقِد الإعتذار قيمته؟ 🖤
  ","

   إن أتى بعد طول انتظار حتى فات أوانه!
  
"
69850,"
   الله يحبك يا شيخ محمد ويكتبلك كل الخير
حضرتك ليك فضل كبير عليا وكلام حضرتك بيضع بصمة جوايا
  ","

   الله يجبر خاطرك .. ويسترنا جميعا ..
  
"
69851,"
   ياشيخ بالله ردي عليا خطيبي بعد الخطوبه جيه وقال اناكنت بدخن وبحاول ابطل يعني اخر مره كانت يجي من عشرين يوم واخلاقه عاليه جدا ويعرف ربنا بس انامش قادره استحمل حوار التدخين خاالص وكمان لما سالته عليها بعدين غيرالكلام ومردش وهوطبعه مبيحبش حد يقول اعمل ولا متعملش انامش عارفه اتعامل ازاي ومحتاره
  ","

   لو التدخين عيبه الوحيد وأنت هتقدري تتأقلمي = مفيش مشكلة.
  
"
69852,"
   مش هتنزل قريب .. عايز اتعزم عندكم ⁦☺️⁩
  ","

   تشرف وتنور حبيبي .. بس مش قريب!
   
   دعواتك 💚
  
"
69853,"
   ابويا واخويا بيتعاملو معايا وحش جدا وقاسيين جدا وعندي ميل اني اتعامل مع الرجاله جدا بشكل اوفر وبحاول ابعد واوقف نفسي ومتعلقش بس بيحصلي كده كتير واني ابعد بيضغط علي نفسيتي كتير اعمل ايه عشان اشبع الجانب ده
  ","

   تشبعيه بممارسة هوايات تحبيها .. بشعور الإنجاز في حياتك .. بتقوية علاقتك بالله قبل أي حاجة.
   
   ثم اصبري واثبتي أمام هذا الاحتياج، ولا تضعفي أمام سراب المغريات .. لا تحاولي روي عطشك بماء البحر.
  
"
69854,"
   خلاصه القول تعجبني فتاه واحنا الاتنين داخلين رابعه اخر سنه وكنت كلمت اهلي اني عاوز اتقدم قالوا بعد الجامعه بس انا خايف تتخطب ، وكنت عاوز اكلم ابوها واربط كلام بيني وبينه اعبال ماتقدم وفي نفس الوقت مش عارف تفكيره عامل ازاي ومتردد؟؟
  ","

   اصبر يا غالي .. لو نصيبك محدش هياخدها غيرك.
  
"
69855,"
   ليس لدينا جفاف عاطفي لكنهن يعشقن الثرثرة
  ","

   سيدي وسيدك النبي كان بيلاقي وقت يسمع هذه الثرثرة ويتفاعل معها!
  
"
69856,"
   بعتلك رساله وانت بيقولولك يامحمد حاف وانا كنت عايز بنت عمي اللي فضلت احبها ٧ سنين
دلوقت ببعتلك وانت بيقولولك يادكتور محمد وانا مستني من بنت عمي ابني محمد ال هايشرف بعد اسبوع ان شاء الله..
انت عارف يعني ايه عوض ربنا!!
ربنا مايحرمناش من اللي بنحبهم ابدا ما أحيانا
  ","

   أجمل حاجة في الموضوع هو محمد اللي هيشرف بعد أسبوع 😍
   
   الله يسعدك يا حبيبي ويتم عليكم النعمة، ويديمها.
  
"
69857,"
   قلبي اتكسر يشيخ الحزن عليه وفراقه صعب انا حاسه اني مش هقدر افوق ابدا انا بعت لحضرتك علي الفيس تدعيله اسمه ابراهيم احمد
  ","

   يا الله!
   
   إبراهيم ما يتحزنش عليه .. إبراهيم بإذن الله في الجنة؛ فالمسلمون شهداء الله في الأرض.
   
   مقدر تماما شعورك .. لكن الحزن يولد كبيرا ويصغر .. هذه سنة الله في الخلق.
   
   خدي وقتك ..
   
   وهتكملي .. صدقيني هتكملي وهتسعدي بإذن الله ..
   
   ودعي حسابات الجنة للجنة.
   
   نصيحتي بلاش انفعال المشاعر على السوشيال .. احتفظي بكل شيء لنفسك، راقيا نقيا .. لتسمحي له بعد ذلك بأن يكون أثرا نبيلا .. سكب العطر، ومضى.
  
"
69858,"
   الرمز 🍀🍀🍀🍀🍀🍀
  ","

   لا بأس .. المراسلة ماسنجر.
  
"
69859,"
   هتشارك في مسابقة الآسك بمناسبة عيد ميلاده العاشر ؟
  ","

   احنا اللي خلينا له ميلاد!
   
   لو بيحس ييجي يشكرنا.
  
"
69860,"
   خطيبي مات في حادثه اول امبارح وعقدنا كان الجمعه الجاية انا بموت قولي اي حاجة تصبرني 
وممكن نتزوج في الجنه ؟
  ","

   الله يرحمه ويقبله ويحسن إليك ..
   
   خدي مرحلتك في الحزن .. وربنا يعوضك كل خير.
  
"
69861,"
   رابع مره أسأل حضرتك يا شيخ ومحتاجة رد لو سمحت ، لو عرفت إني أخويا ساقط سنه ومخبي علينا وأنا عرفت واتأكدت من ده ، هل ابلغ أهلي ولا أسكت ؟
  ","

   اسكتي .. وانصحيه بينك وبينه.
  
"
69862,"
   هل ممكن الزوج يعوض فقد الاب ولاصعب؟!
  ","

   الزوج زوج .. والأب أب!
   
   التعويض يكون بإتقان دوره والإحسان فيه .. لا بمطالبته بمقتضيات دور آخر.
  
"
69863,"
   اسم صديقك المفضل !
  ","

   لوحة شرف حياتي:
   
   نصر
   
   يوسف
   
   معاذ
   
   ثروت
   
   معتصم
   
   صلاح
   
   شريف
   
   محمود
   
   محمد
   
   أحمد (كذا واحد برضه)
   
   منعم
   
   أنس
   
   كمال
   
   محسن.
   
   هكذا بدون ألقاب ولا تبيين .. الله يعلمهم، ويعلم أثر وبصمة كل واحد منهم في حياتي .. ويعلم امتناني لهم بالدعاء، ما حييت.
  
"
69864,"
   هو ليه الناس بيستعملوا كلمه فلاح كسخريه او علشان يقللوا من الناس ؟
  ","

   عشان جهلة .. معدومي الحس.
  
"
69865,"
   ارد ازاي علي زمايلي في الشغل اللي كل شويه يقولولي يافلاح ويفضلوا يتريقوا عليا
لمجرد اني كبرت لقيت نفسي اتولدت في ارياف واتربيت فيها 
وهما كبروا لقوا نفسهم اتولدوا في القاهرة
  ","

   شوف لو الموضوع هزار يعني حتى لو بايخ فتقدر تعديه أو تقولهم من فضلكم الهزار مش مقبول في الزاوية دي.
   
   أما لو تنمر وسخرية فما تسكتش .. تقدر تاخد حقك وتوقفهم عند حدهم بكل صرامة وحسم وأدب في نفس الوقت.
   
   نبرتك في السؤال فيها ضعف مش عاجبني!
   
   كل الناس في أصلهم فلاحين .. مصر بلد زراعية من يومها ..
   
   هنتطط على بعض على إيه .. بلا قرف.
  
"
69866,"
   ياشيخ مش حضرتك قولت الونس والتفاهم والحاجات دي مهمه انا مستعده اتحمل الظروف في مقابل وجود الامور دي ووجود الاخلاق والدين والتوافق هل فكري غلط؟؟
  ","

   مسؤولية طفلين برضه مش سهلة!
   
   أيوه فيه حاجة بتسند حاجة .. لكن ما تخليش قرارك عاطفي بناء على احتياج لزاوية واحدة فقط.
   
   عموما .. استخيري، وربنا يوفقك للخير.
  
"
69867,"
   عندكم فأمريكا تفاح بلدى زى عندنا؟؟؟ ولا كله امريكانى👀😂🚶
  ","
  😅
  
  بحب البلدي والله أكتر.
  "
69868,"
   محتاجة رأي حضرتك ضروري عندي٣٢ سنة لو لقيت الشخص اللي بتمناه وبحلم بيه ديناً وخلقاً وطباعاً وألفة في شخص منفصل ولديه ولد وبنت وام اولاده متزوجة ،اتقدم مره وأمي رافضة تماماً خايفة عليا من تباعات الوضع وكانت تتمنى وضع اجتماعي اخر واتقدم مره تانية اعمل ايه مع امي نفسي اوصلها احتياجاتي النفسية فاختياري
  ","

   لو مستعدة فعلا للوضع = أصري على رأيك وأقنعيها.
  
"
69869,"
   طب انا خطيبي لما كان متقدملي كنت متوترة جامد قبلها ولما وصل البيت عندنا لمجرد سمعت صوته بس الحمد لله التوتر راح وكنت عادية خالص.. واتكلمت معاه وكأني كنت اعرفه من زمان حتي استغربت نفسي جدا.
  ","

   عشان كده بكرر دايما ما تحكموش عمياني .. اقعدوا الأول واحكموا.
  
"
69870,"
   احسبه ع خلق ولكن عائلته سمعتهم مش تمام بالذات إخوانه لكنه مختلف عنهم تماماً ومحترم جداً محاولش يكلمني إلا لما كان بيسألني عن رأيي موافقه ولا لا مردتش وعملتله بلوك، اتقدملي مرتين لكن بسبب عائلته إترفض من أهلي. ومازال متمسك بيا عرفت انه هيتقدم تاني رأيك اتكلم مع بابا ومخدوش بذنب اهله؟ هو متفاهم ع فكره
  ","

   اتكلمي مع بابا وشوفوا إمكانية تعطوه فرصة.
  
"
69871,"
   ابعد يا ابن الناس من أولها بعد كدا الموضوع هيبقى صعب...أنا جربت وعارف هتلاقي نفسك بتستهلك على الفاضى..ركز في مذكرتك وخصوصًا الفترة دي محتاجة كل تركيزك..احمد ربنا إنك لاقيت حد يقول لك كدا من أولها قبل ما تقع زيي
  ","
  ….
  "
69872,"
   واحد كان بيحبني اوي وانا كلمته وحبيته شويه بس لقيت طريقته واسلوبه عناد وعصبيه وانا عصبيه مستحملتش ويعدت عنه وقولتله انت مخوفتش عليا هخاف ع نفسي منك هو مفكر اني لسا بحبه وانتا بكرهه ومتقدملي شخص اروح اقوله اني مش بحبه؟؟؟
  ","

   لا ما تقوليش لحد حاجة .. وانسي العك ده كله .. وركزي في حياتك.
  
"
69873,"
   هو طبيعي لما يكون متقدملي واحد ولما بشوفه بتوتر جامد وببقا خايفه منه لسا مقعدناش رؤيه
  ","

   اقعدي وبعدين احكمي.
  
"
69874,"
   ضرورى ياشيخ انا بنت خالتى معايا فى الثانوية العامة وكلمتنى علشان اساعدها فى المراجعة وانا بحس بمشاعر نحيتها بس خايف اكلمها اتعلق بيها او اعلقها بيا ياريت تقولى ارد اقولها ايه ولا اعمل ايه؟؟؟.
  ","

   ابعد .. عشانك وعشانها، ابعد من أولها.
  
"
69875,"
   عُدنا للحياة 🥺
  ","

   دوم يا رب 🤍
  
"
69876,"
   انت زهقت مننا ولا ايه يا ابو انس
  ","

   محدش يزهق من صحبته للجنة!
  
"
69877,"
   خطيبي قالي انه بيمارس العادة بقاله ١٠ سنين ....
المفروض يبقي ايه رد فعلي؟
  ","

   ما تكمليش .. للأسف!
   
   مش عشان مجرد وقوعه فيها .. لكن عشان إنه يفضل الفترة دي كلها فغالبا واصل لإدمان، وما ساعدش نفسه يتعافى .. ثم كونه يقولك حاجة زي دي فده نذير غاية في الخطورة.
  
"
69878,"
   اهلا اهلا يا شيخ فينك مستنينك بقالنا كتير 
عساكَ بخير ؟
  ","

   الحمد لله رب العالمين ..
   
   دعواتكم.
   
   ومعلش سامحوني للتأخير ..
  
"
69879,"
   صباح الخير يا حبيب قلب الاسك ❤️❤️
  ","
  😅🙈
  "
69880,"
   دكتور محمد بعد اذن حضرتك لو الانسان بعيد كل البعد عن ربنا وعاوز يقرب ويحس يكل حاحه بيعملها يعمل ايه؟
  ","

   يقرّب بلا تسويف .. وينتظر فتح الباب بلا عجلة ..
   
   (عبدي قم إلي = أمش إليك).
  
"
69881,"
   What was the last gift you gave someone?
  ","

   أهدي الحب دعاء .. وأحفظ العهد نقاء .. وأبدأ رحلة وفاء.
   
   صباح الخير يا آسك 💚
  
"
69882,"
   لقاء العمالقة لا يمر كده عليك يا شيخنا 
لازم يتسجل للتاريخ
  ","

   عملاق بتلميذ!
   
   رفع الله قدر شيخنا وشيخ مشايخنا ..
  
"
69883,"
   والله كلمه صحبه الجنه هزت قلبي يارب ندخل الجنه ي شيخ يارب 😭
  ","

   يا رب ..
   
   وفوجئت إنه قرأ كتابكم (صحبة الجنة) وعجبه .. في الجلسة حكيتله كتير عن قصتنا 💚
  
"
69884,"
   إحنا نوتر ونام الليلة مش ليلة سناجل 😅😅
  ","

   ما تنسوش الحليب أهم حاجة!
   
   ألقاكم يا صحبة الجنة 💚
  
"
69885,"
   ايه اليوم المقفول ده راعوا السناجل🤭 رد على اى حاجه فان يا شيخ نفصل بالله عليك🤦‍♀️🤦‍♀️
  ","

   احتمال كبير بكرة بإذن الله أقابل الشيخ حسن صالح 😃
   
   يلا .. هقوم أصلي العصر.
  
"
69886,"
   ارفض مضاجعة زوجي بسبب إلتهاب مهبلي شديد وهذا يزعجه كثيرا وأخبرته أني أتألم بشدة وهو لم يقتنع، هل آثم لهذا؟
أرسلت سؤالي عبر آسك إحدى النساء كي تفتيني في أمري لكنها لم تجب حتى الآن وهذا الأمر يقلقني كثيرا لهذا أرسلته هنا وأرجو المعذرة
  ","

   لا تأثمي .. واطلبي العلاج بسرعة.
   
   (لا ضرر ولا ضرار).
   
   الأمر بسيط بإذن الله.
  
"
69887,"
   عندي نفس المشكله واحيانا توصل للضرب
  ","

   اللي بيشتم في الخطوبة = بيضرب بعد الزواج.
   
   قاعدة.
  
"
69888,"
   اي الدافع ان يخلي الراجل يخون  وانا بعامله باحترام وقيداله صوابعي شمع عشان شويه نكد يخون
  ","

   الخيانة لا تبرر .. أبدا.
  
"
69889,"
   سيبت خطيبي لنفس السبب وكلهم لاموني غ.س ولكن أنا فخورة بنفسي لغاية دلوقتي لما بفتكر المواقف بضايق جدًا رغم انهم كانوا شايفينه مفيهوش عيوب
  ","

   كلهم دول مجرمين جهلة .. بيعوضوا عقدهم وكبتهم فيكم بس!
   
   وبيبخلوا عليكم بعد كده بكلمة المواساة حتى.
  
"
69890,"
   حكيت قالولى ما كل الرجاله بتشتم وايه يعنى هتسبيه عشان كده !
  ","

   لا ازاي!
   
   خليهم يبقوا ينفعوك طبعا.
  
"
69891,"
   هو لو اونلاين طول الوقت ع الواتس كدا يبقا بيخني
  ","

   على الملأ كده!
   
   فيه تليجرام وديو وإيمو .. وليلة كبيرة.
  
"
69892,"
   واللى تريح دماغها وماتتجوزش خالص !
بيقولى حرام .
  ","

   والرجالة المحترمين ولاد الأصول؟!
   
   موجودين والله .. والحمد لله.
   
   هو يعني لازم نقيس على أسوأ الأمثلة!
  
"
69893,"
   يا شيخ خطيبى بيشتم وكتير حاول يشتمنى بس كان بيلحق نفسه
  ","

   عادي .. بعد الزواج هيشتمك بدون ما يلحق نفسه.
  
"
69894,"
   دي مشكلة كتير من الزوجات بالنسبة للي بيقول إن مافيش رجالة كدا طالما لاقيين حد بيديهم حب لأ بياخدوا حب واهتمام وبيموتوه بإيديهم و الزوجة بتاخد نفسها ف زواية وتعيش مع حرمانها بعد ما كانت بتعمل كل حاجة علشان تسعده
  ","

   قرف .. والله قرف واستنزاف وظلم .. بتعملوه بنفسكم مع الأسف!
   
   ونرجع نقول المجتمع خربان ليه.
  
"
69895,"
   يعنى قصدك يا شيخ الل تحس انه خطيبها كده من الاول ومش عارفه تتكيف مع كده تفسخ خطوبتها؟
  ","

   ودي محتاجة سؤال؟!
  
"
69896,"
   غ.س  انا زى السائلة الاخيرة بحبه وبيحبنى بس مش بيعبر ودى مشكلة و المشكلة التانية انه مهتم بجانب العلاقة جدا حتى من غير رومانسية و بيكون عايز كل يوم مثلا وانا مش عايزة كده عايزة رومانسيه من غير علاقة مرة و مرة علاقة حضرتك فاهمنى ف هل نفس الرد برضو اصبر نفسى ولا ايه  ممكن تجاوب ع الرمز ده 🥺🥺
  ","

   نفس الرد .. ويا ريت تحضروا سوا برامج في العلاقات والإرشاد الأسري!
   
   ألف باء إن التقارب الجسدي الرومانسي (غير الهادف لعلاقة) = من أهم وسائل توطيد المشاعر.
   
   صلى الله على نبينا سيد الرجال الذي روي عنه: ""وليكن بينهما رسول .. كالقبلة والكلام"". (في سنده ضعف .. ومعناه صحيح).
   
   صلى الله على نبينا سيد الرجال الذي كان يلتزم عائشة وهي حائض .. ليسبق كل العلوم والأبحاث منذ زمن.
  
"
69897,"
   وقت كتب الكتاب كنا كده طول الوقت جسم وكلام عن كده وبس مهما حاولنا قولت الموضوع هيبقى حلو ف الجواز بس طلع العكس بعد الجواز بقى كل كلامه عن كده بس ومن غير رومانسية حاسه انه متجوزنى عشان جسمى بس لحد ما كرهت جسمى وكرهت العلاقة مبقتش عايزاها وبعملها بالعافيه
  ","

   ما هي دي المشكلة .. لما كل حاجة ما تتسابش لوقتها بتشغلكم عن حاجات أساسية في وقتها!
   
   الانشغال بالشهوة الفائرة عن تقييم العلاقة أصلا وبناء أساسيات الحياة.
   
   عموما .. اتكلموا سوا .. حاولوا تستدركوا اللي فات.
  
"
69898,"
   يا ابا انس انا وهو قطعنا كلام من ٣ سنين عشان مانغضبش ربنا ، ومن فتره كدا مامته اتوفت فدخلت عزيته في الشات رد عليا وانا سكت ، وندمت بعدها انى اتكلمت... ، ومن وقتها وأنا حاسه ان إللى عملته غلط وجلد الذات مش سايبني،  انصحنى يا ابو انس رجاءا انا في أمس الحاجة إلى نصيحه
  ","

   انسي خلاص .. محصلش حاجة.
  
"
69899,"
   تقدم أحدهم من شهر ثم أجل زيارة التعارف مرتين وعندما جلسنا وجدت أفكاره متفقه معي في أمور كثيره ثم اليوم الآخر اعتذر وقال انه لم يسترح انا عارفه أنه كله نصيب وقدر ربنا بس ثقتي بنفسي قلت كتتيير 😔
  ","

   إياك!
   
   ولا كأن حصل حاجة ..
   
   لسه نصيبك مجاش.
  
"
69900,"
   بعتذر يا شيخ عارف ان مش مكانه بس دخت ..افضل تليفون حاليا بسعر متوسط ايه !! لان قالولي مش بالسعر بالكفاءة يا ريت حد متخصص بيتابع حضرتك يجاوب
  ","

   الراجل ده صاحبي وحبيبي .. أمانة وثقة.
   
   كلمه وقوله إنك من طرفي 💚
   
   وأي حد برضه يكلمه يقوله .. وهو مش هيقصر بإذن الله.
   

    https://m.facebook.com/profile.php?id=100008388727291
   

"
69901,"
   هاحكي القصه وترد الله يباركلك مستنيه حضرتك من الصبح ..بس هابعت ع اجزاء عشان النص كله مش بتكمل للآخر دي العلامه 🌳
  ","

   صعب أتابع هنا أسئلة مجزأة.
  
"
69902,"
   انا بحب جوزى وهو بيحبنى وفيه مميزات كتير جدا عيبه الوحيد قليل التعبير عن حبه بالكلام او الهدايا و المفاجآت وانا رومانسية جدا وده مهم عندى اوقات لحس انى عايزة اتطلق بسبب  دخ و برجع اقول لا هو حنين وببخاف عليا وغيره
  ","

   احتسبي هذا القصور .. مارسي هوايات تشبع الجزء الزائد في عاطفتك .. تعايشي مع مميزاته وافرحي بها .. حافظي على نفسك من أي باب مقارنة يجرك لفتنة.
   
   هي دنيا في الآخر .. مش هتكمل.
   
   (هذه الإجابة خاصة بك .. بالشروط والأوصاف التي ذكرتيها).
  
"
69903,"
   اعمل ايه مع والدتي مطلقة وعايشة معاها باولادي وبتعاملني معاملة بتزعلني جدا ومش بقدؤ اتكلم علشان هيه اللي بتصرف عليا انا واولادي
  ","

   ربنا يهديها لك وييسر أمرك ..
   
   وحاولي تدوري على شغل مناسب.
  
"
69904,"
   طب هما مشاعرهم جافه ليه، يعني ازاي دي حاجه طبيعه انه يكون عاطفي، يعني لو ست عجبته مش هيبقا كده؟ ولا هما بيكونو كده حتي مع الستات الغريبه؟
  ","

   أنماط شخصية .. زي ما فيه بنات جافة برضه!
   
   أي نعم بنسبة أقل بكثير من الرجال .. بس ده الحاصل.
  
"
69905,"
   اي هو مفهوم الاهتمام بين المخطوبين وهل لازم الشاب هو الل يدخل يكلم البنت انا مخطوبه ومش حاسه باهتمام كبير مش بيكلمني كل يوم وعاوزني ادخل اكلمه واعرفه انه فارق ومهتمية بيه مع اني دايما اعرف ان الشاب هو الل يعمل كدا بس انا عاوزه احس ان انا الل فارقه معاه عشان ابادر بعد فتره هو الل انا فيه دا غلط؟
  ","

   اللي عاوز دايما وبيطلب دايما بدون ما يقدم هو حاجة = هينكر كل حاجة بعد عشرة طويلة.
   
   دي قاعدة ..
   
   وأنت الأدرى بوضعك.
  
"
69906,"
   ياشيخ انت مقولتليش أعمل ايه مع والدي ووالدتي اللي بيتخانقوا دايما
  ","

   طلعي نفسك من الليلة دي .. هما أحرار في حياتهم!
   
   حافظي على نفسك ونفسيتك أهم حاجة.
  
"
69907,"
   في امل  منهم الرجالة الي زي كده ؟
  ","

   الصادق فعلا في حبه أو مودته ورحمته هيحاول جدا .. مهما كان طبعه بعيد.
   
   وكذلك هي هتحاول تساعده وتتصبر بمميزاته الأخرى .. وتشجع محاولاته مهما كانت بسيطة.
  
"
69908,"
   كيف اتعامل مع زوجى هو حاف المشاعر ولا يهتم بتفاصيلى اريد ان اشعر ببعض الاهتمام والكلام الجميل ولكن هو لا يقدر هذا الجانب
  ","

   اتكلمي معاه .. طلعي منه أفضل ما فيه ..
   
   فهميه طريقتك في التعبير عن الحب .. وقدري له طريقته أيضا.
   
   ساعديه يعني واعطيه المفاتيح.
  
"
69909,"
   طيب لو العكس لو هو عاطفي زياده وهي لا خالص يتأقلموا مع بعض ازاي
  ","

   نفس الحكاية.
   
   لازم مساحة وسطى مريحة لكليهما .. وإلا هيستنزفوا بعض.
  
"
69910,"
   يا شيخ مفيش رجاله بتكون جافه عاطفيا وخصوصا ام يلاقوا حد مهتم بيهم ومديهم حب واهتمام
  ","

   صح النوم.
  
"
69911,"
   عاقدين بعد سنه خطوبه الامور تطورت بينا (كل شئ الا الجماع )كل مره نقول هنمسك نفسنا ومش بنعرف احنا ضامنين انه باذن الله مش ممكن يحصل جماع لكن لسه 7 شهور علي البناء وقلقانه يحصل ملل ومش عارفين نعمل ايه 
هو بيقولي شوفي اعمل ايه وانا معاكي
  ","

   معدتوش تقعدوا لوحدكم إلا بأضيق الحدود .. ووقت مش كتير .. ومش مكان يسمح بالأمان تاخدوا راحتكم.
   
   معلش .. هانت.
   
   ومهم جدا المرحلة دي تركزوا على بناء أسس حياتكم .. إن (الجسم) ياخد مساحة كبيرة في علاقتكم الوقت مش كويس.
   
   القضية مش حلال وحرام .. الفكرة إن حاجات كتير لازم تتبنى بينكم في هذه المرحلة ..
   
   والجسم جاي جاي.
   
   الله يسعدكم ويتم عليكم بخير ..
  
"
69912,"
   ما هي المشكلة لا افهم من سياق الحديث
  ","

   زوج جاف الطبع .. وزوجة عاطفية.
  
"
69913,"
   صديقتي كويسة جدًا واحسبها علي خير ،بس بحس إن ماليش قيمة عندها حتي لو فيه حب ،بهتم بيها جدا ،وهي لا.. ساعات كتير بحس اني عايزة ابعد ،وبحس اني بعدي مش هيفرق لا سيما ان عندها اصدقاء تانيين ،لكن أنا ماليش غيرها ،هو أنا اللي اوفر وبطلب الاهتمام بزيادة ولا هي اللي مش فارق معاها؟!
  ","

   أيوه أنت أوفر .. ولازم تعالجي ده فيك.
   
   ما تتعلقيش بحد بهذه الدرجة.
  
"
69914,"
   ممكن حضرتك توجه كلام للازواج بشكل عام عن الموضوع دا واهميته للزوجة
  ","

   غلبنا نقول ونتعلم ونعلم!
   
   الفكرة إن دي أنماط شخصية .. وكل واحد بيعبر عن حبه واهتمامه (لو موجود) بطريقته.
   
   والمصيبة إن كثيرات منكن بتكتشف ده من البداية خالص وتصبر نفسها بأي حجج .. لكن ده لا يصمد خلف الأبواب مع الأسف.
  
"
69915,"
   يا شيخ بفضل الله ثم دكتورتي النفسيه ثم حضرتك قدرت ابعد بقالي 5 شهور عن شخص متعلقه بيه بقالي 5 سنين وعملت بلوكات علي كل شئ وربنا يعلم كان الأمر صعب عليا ازاي والنهارده اكتشفت انوا عامل ايميل فيك وباعتلي منه حذفته بس نفسيا تعبت جدا واذنبت ذنب اخر تعبني. انصحني بالله عليك. قولي شئ يربط علي قلبي ..!
  ","

   اثبتي وأبشري ..
   
   أنت على خير وإلى خير بإذن الله.
  
"
69916,"
   ##
  ","

   يا تتأقلم مع طبعه وتتصبر بأي مميزات موجودة .. يا تطلق.
   
   مفيش حل.
  
"
69917,"
   فيه ولد ي شيخ جمع صور بنات كتتير جدا من المنصورة اي صورة كانت بتقابله واحدة حاطة صورتها بروفايل فيس تويتر و انستا و كدا جمعهم و عمل جروب دخل حوالي ١٠ الاف ولد  و نزل صور البنات دي +فيه صور مش كويسه
  ","

   طيب مع تحفظي على صور البنات عالسوشيال .. لكن لو دي صور عالعام أصلا .. يعني البنات نزلوها فيس وانستا زي ما هما في الشارع .. إيه الفكرة في نشرها ومعايرتهم؟!
   
   إلا لو فيه تهكير لصور خاصة .. فلا أظن بنت محترمة هيكون على موبايلها صور أكتر من لبس البيت العادي بشعرها مثلا يعني.
   
   وده برضه لا يسيء لها ما دام تهكير وسرقة.
   
   عموما حافظوا على نفسكم .. ولا تعطوا الموضوع أكبر من حجمه.
   
   وربنا يفضح من سعى في أذى المسلمين.
  
"
69918,"
   شويه ولاد عملو قناه تليجرام وحشه ونزلو صور بنات عليها وبنات محترمه وهكرو تلفونات بنات ونزلو صورهم في البيت وكل مالقناه تتقفل بعملو غيرها
  ","

   الله يسلط عليهم .. ويخيب مساعيهم.
  
"
69919,"
   يا شيخنا الله يباركلك و يستر بناتك و بنات المسلمين ممكن تتكلم عن ستر الأعراض و عقوبة الفضيحة و المساهمة فيها بما إن ناس كتير بتسمع حضرتك و بتتابعك 
و دا بمناسبة المصايب اللي حصلت النهارده
  ","

   إيه اللي حصل النهاردة؟
  
"
69920,"
   وهي أوضة الأطفال قصرت ف حاجة يبنتي 😂😂
  ","

   الناس الخبرة!
   
   الاسم:  أوضة أطفال.
   
   الوظيفة:  ركن القمصة.
  
"
69921,"
   لو كنت سامحت كتير لحد ما اتأذيت و مبقاش عندي طاقة أستحمل تاني ، يبقي اسمي استغنيت برده ؟
  ","

   الاستغناء عمن يؤذوننا = واجب.
  
"
69922,"
   جزاك الله خيرا غيرت تفكيرى تماما فى كل شى واصبحت اكثر نضجا بفضل الله ثم بفضلك
  ","

   الله يسعد قلبك ..
   
   كلنا بنتعلم سوا.
  
"
69923,"
   انا ياشيخ مهتميه بجوزي جدا وبحبه رپنا يباركلي فيه يارب. بس كل مانتخانق ببقي عايزه اروح عند والدتي بحس اني مليش مكان انا مش حابه كدا ومش حابه ابقي من البنات اللي بتغضب والهبل دا اعمل ايه
  ","

   الهبل حاصل حاصل .. قدر مشترك بينكن جميعا 😃
   
   لا تستجيبي لهذه الرغبة وبس .. ربنا يسعدكم ويهدّي سركم.
  
"
69924,"
   ""أحب البيت .. أحب فكرة البيت نفسها، والأربعة جدران، والباب المنغلق .. مهما كان الخارج ممتعا وشيّقا، لا شيء يساوي الشعور بالطمأنينة داخل حدودك .. حتى لو كنت وحيدا أو مريضا أو حزينا؛ البيت يعطيك مساحتك وشيئا من الكرامة في ممارسة أي شعور تريد "" !

حضرتك لسة عند كلامك ده يا شيخ محمد ؟😅
  ","

   جدا طبعا ..
   
   متحفظ بس على كلمة (وحيد) 🤦🏻‍♂️
   
   والله يعافينا وكل مريض .. ويصرف عنا الهم والغم والكرب العظيم.
  
"
69925,"
   شيخي ما رأيك في من أخطأ بحقه وكان بينكم ودّ فطلبت منه الصفح فلم يسامح ورحل؟
  ","

   فإن خانوا فما خنّا .. وإن عادوا فقد عدنا ..
   
   وإن كانوا قد استغنوا .. فنحن عنهم أغنى.
  
"
69926,"
   معرفش بكتب لحضرتك ليه وغالبا مش هتشوف الرسالة بس انت اول واحد جيت اكلمه
لسه عارف من نص ساعة انها اتخطبت! اتقيت ربنا فيها ومدخلتش اكلمها ولا عملت حاجه تغضب ربنا بالعكس دا هي ملاك وهي السبب اني اتابعك لما عرفت انهامتابعاك كل ما بشوف صورهم قلبي بيتقطع ومن الصدمةمش قادرابكي حتى،ادعيلي بالله عليك وانصحني
  ","

   لو كنت في مصر كنت والله عطيتك معاد وقابلتك ..
   
   أنا يلمسني جدا هذا النوع من الألم .. لهذا النوع من الشخصيات.
   
   اسمع من أخيك:
   
   اللي حصل حصل .. وصدقني لو كانت نصيبك مكنش حد غيرك هياخدها ..
   
   عارف أنا الوخز اللي جواك .. وتصور حاجات كتير تلهب نارا بداخلك ..
   
   بتحبها؟!
   
   اختبار صدقك الآن أن تتمنى لها السعادة من كل قلبك .. إن يكون معاها اللي يشوفها هدية يحافظ عليها ويكرمها .. الحب عمره ما كان أناني .. يا أنا يا مفيش!
   
   صدقني هذا سيريح قلبك ..
   
   إنها بخير وسعيدة.
   
   وأنت؟!
   
   راضي يا صاحبي بقسمة ربنا .. هذه أمور مقضية منذ الأزل .. تأقلم مع هذه الحقيقة، والألم سيخفت مع الأيام .. والله سيخفت، صدقني.
   
   وستصبح ذكرى صدق .. تبتسم لها من بعيد .. إن لاحت لك يوما من خلف حجب الزمن.
   
   وهذا القلب النبيل سيجد الحب .. وسيحظى بالسعادة .. ثق من ذلك ..
   
   المهم ما تستعجلش .. وما تيأس.
   
   احنا في النهاية مسلمين يا صاحبي .. نؤمن بقضاء الله وقدره، ونرضى به ونفوض، ونعلم أنه رحيم حكيم يختار لنا الخير، مهما تألمنا .. فهو يعلم، ولا نعلم.
   
   المهم الآن جداااااااا
   
   لازم تبعد عن كل طريق تعرف به أي أخبار عنها .. إياك تكوي روحك في هذه المرحلة بصور لها أو منشورات أو أخبار ..
   
   اطو الصفحة برجولة .. ابتعد، للأبد ..
   
   راجيا السعادة، كل السعادة .. لها ولك .. كل في طريقه.
   
   دعائي ومودتي يا صاحبي ..
   
   ولعل صوت قلبي يبلغك .. يطيب ما بقلبك.
  
"
69927,"
   أنا السائلة والسؤال كان من فترة والحمد لله قدرت آخد القرار وفشكلت الخطوبة والحمد لله مش ندمانة حتى بعض مرور الوقت.. إنسان جميل جدا ولكني كنت هظلمه جدا جدا.. ربنا يعوض كل منا بالخير ويرزقه من تحبه وتقدره آمين
  ","

   نقطة.
   
   ومن أول السطر ..
  
"
69928,"
   طب انا نفس الكلام بس معنديش اي مشكله مع خطيبي غير انه تخين شوية لكن انا محترماه جدا ومتقبله وجوده ككل بس بخاف اخرج معاه وكمان انا مش بحبه كحب  بس بحترمه جدا وبتعامل معاه بمودة ورحمة هل كدا انا ينطبق عليا بردو نفس اجابه حضرتك الاولي
  ","

   لأ.
  
"
69929,"
   اعتقد هي مش حابة الشخصية كمان يا شيخ لان احيانا لما بنحب الروح والشخصية وخفة الدم والقبول اللي بيقولوا عليه بيطغى على نظرتنا للوسامة والجمال الشكلي لكن واضح منها انها نافرة من الشخصية ككل
  ","

   بالضبط.
  
"
69930,"
   طيب لو العكس ي شيخ لو انا متقبلها و هي متقبلاني بس احنا عيله واحده و حصلت مشاكل بين الاسرتين.. وصلت للنفور الشديد بين الاسرتين.. هل ده سبب اني استسلم علشان المشاكل المستقبليه
  ","

   حسب شخصيتك ووضعك وقدرتك على الاستقلال بحياتك.
  
"
69931,"
   هو أنا الوحيدة اللي شايفة محدش غير جميل شكلاً وكل الناس حلوين لأنهم خلق الله !
  ","

   هي حكاية قبول!
   
   ممكن نفس الشخص .. حد يشوفه وسيم جدا أو جميلة جدا .. وحد تاني يشوفه عادي أو دمها تقيل.
  
"
69932,"
   انا بختلف مع حضرتك شويه ف الراي هنا .. هي ممكن تكون عارفه انه مش احسن حد ف الدنيا و ممكن يبقي كان قدامها فرص تانيه احسن منه شكلا بس هي حبت روح ده و مفيش حد كامل و ممكن تكون شايفاه كده لكن متقدرش تستغني عنه ! و لو عرفت تبعد هتفضل ندمانه
  ","

   حضرتك بتسقطي بس تجربتك أنت عالسؤال!
   
   السؤال واضح منه إنه مش مالي عنيها ولا قابلاه من الأول .. وده أسوأ مبدأ تتبنى عليه العلاقات.
   
   أنا ما يهمنيش طبعا تاخد بنصيحتي ولا لأ .. في النهاية دي حياتها وقرارها وهي أدرى بنفسها ..
   
   يهمني أبين لكم الحالة .. وبس.
   
   أنا بحاول أعطي قواعد .. وكل واحد يطبق كما يناسبه.
  
"
69933,"
   انا ممكن شبهها بس مش نفس مواصفات الشخص اللي قالتها،أنا دايما اختياراتي مثالية،وعايزة كل حاجه مثالية حتى في الشخص اللي هتجوزه،بس أنا اقتنعت ان مش هلاقي الحد المثالي ده،وفي نفس الوقت بحس اني بحبه جددا وعمري ماهلاقي زيه ولا عايزة غيره،وساعات بحس ان فيه عيوب بسيطة مش هقدر أتقبلها وبخاف،المفروض أعمل ايه؟
  ","

   بالراحة علينا وعلى نفسك!
   
   وانزلي عالأرض الله يسعدك .. عشان تعرفي تعيشي.
  
"
69934,"
   لو نفس اللي عيشاه هي مشكلة السائلة، هي القبول الشكلي، هل من حقي أطلب من خطيبي انه يعمل وشه ليزر مكان حب الشباب، أو انه يتخن شوية لانه رفيع جدا جدا، ولا حرام ؟ بالله دلّني وقولي
  ","

   بتقرري بناء على الوضع القائم.
   
   لو اتحسن = كويس .. ما أتحسنش = المفروض تكوني راضية.
   
   غير كده = راجعي نفسك.
  
"
69935,"
   عن تجربه ،، سبيه ي بنتي وصدقيني الراحه اللي هتحسي بيها احسن مليون مره انك تفضلي مع حد انتي مش مقتنعه بيه .. 
سبيه وربناا هيعوضك باللي يرضي قلبك وعقلك ..وهو كمان ربنا هيراضيه باللي تحبه
  ","

   أحسنت.
  
"
69936,"
   غير السائلة، انا بعاني من نفس المشكلة مع خطيبي، وبقول محدش بياخد حد كامل ويمكن ربنا يديني واحد وسيم وميكونش فيه اي صفة من الصفات الكويسة اللي في خطيبي، بل يطلع عيني ويكون سئ الخلق، بس برجع لنقطة الصفر تاني. انا مش نافرة منه بس في نفس الوقت مش متقبلاه قبول كامل أو بحِس بفرحة اما بشوفه أو بحزن بغيابه!
  ","

   أنت مختلفة عن السائلة!
   
   أنت مهيأة تقبلي وتحبي مع العشرة ومواقف الأيام ..
   
   ولو محصلش ففيه أساس عقلي يسمح باستمرار الحياة .. بهدوء.
  
"
69937,"
   بعيدا انا عن إن الإجابة صح جدا ي شيخنا 💜
بس انا واحد بحس نفس الاحساس ده انا الحمد لله ، شكلا مش جميل وملتزم ومحترم وفي ما فيا من صفات التى ترضاها اي بنت ف زوجها    ، وللاسف ٢٧ سنة ولم اتقدم لخطبة احدهن بسبب هذا الشعور والخوف من الرفض
  ","

   تقدم يا حبيبي .. من تحب روحك = ستراك أجمل الناس، كما أنت.
  
"
69938,"
   بالنسبه للطبع الدنئ ده لو حد مدرك الطبع ده فيه يقدر يتعامل ازاي أو يحجم ده ازاي ويعرف يتبسط باللي عنده
  ","

   هو مشترك بنسبة ما بين البشر جميعا!
   
   وأتقاهم من يسمو عليه ويقيده.
  
"
69939,"
   اتخطبت لشاب محترم وملتزم جدا وبيعاملني حلو جدا الحمد لله ع نعمة ربنا لكن من البداية مكنتش مقتنعه بيه كشكل عام ولا زوج لكن وافقت عشان صفاته وان صعب القي حد كده بس اوقات كتير بقارن واوقات احس ان مش حابة كلامه ولا هزاره بس بهدي نفسي واقول ان مش هاخد كل شئ لكن برجع لنفس النقطه تاني انصحني اكمل ولالا
  ","

   لأ .. للأسف لأ.
   
   احنا لما بنكمل في علاقة واحنا عارفين إن اختيارنا مش أحسن حاجة في الدنيا طبعا .. لازم في الوقت نفسه يكون مالي عنينا وموصلنا للرضا.
   
   اللي بتصبري نفسك به الوقت مش هيصمد مع قفلة باب واحد عليكم.
   
   طبعا ده بصرف النظر عن طبع الإنسان الدنيء في زهده بالمتاح، مهما كان جميلا .. وتطلعه دوما للبعيد، رغم أنه قد يكون مهلكا له.
  
"
69940,"
   منور الدنيا ربنا يديمك علينا وعلى صحبة الجنة..
  ","

   الحمد لله إني شفت سؤالك بعد ما كنت قفلت!
   
   وهذا أرقى وأصدق ما أختم به جلستي ..
   
   شيخي وأخي وعديل روحي ونعمة من أجلّ نعم الله علي.
   
   لا حرمتك.
   
   ألقاكم يا صحبة الجنة 💚
  
"
69941,"
   ايه ده في ايه🙂 مفيش اي علامة في الدنيا
  ","

   المهم نفضل ملازمين طاعته .. مسارعين بالتوبة ..
   
   وبس.
  
"
69942,"
   والله بعد الهباب اللي الواحد بيعملو بيفتح صفحه حضرتك يلاقي ف امل للمغفره والتوبه والله ربنا يحفظك لأهلك ويبارك ف حضرتك يارب 
ياريت الشباب كلها زي حضرتك
  ","

   ده مش كلامي .. ده كلامه، سبحانه.
   
   (إلا من تاب وآمن وعمل عملا صالحا فأولئك يبدل الله سيئاتهم حسنات).
  
"
69943,"
   قصدي ف الدنيا ي شيخ ؟! بيجيلنا احساس ان ربنا مش راضي عننا و انه طاردتنا من رحمته مش متقبلنا
  ","

   وسواس من الشيطان.
  
"
69944,"
   طب نعرف ازاي ان ربنا تاب علينا؟!
  ","

   لما نقابله .. سبحانه.
  
"
69945,"
   Hi you are here
  ","
  yep
  "
69946,"
   هيغفر لينا شيخ
الوحيد حزين ع عمره اللي ضااع ف الغفلات ي شيخ مقهورين
  ","

   اتقه فيما بقي .. يغفر لك ما مضى.
  
"
69947,"
   بنت وبرنس ؟
 الاثنين 😏
  ","

   رمانة الميزان .. ولا يهمك.
  
"
69948,"
   ياشيخ ينفع متقفلش خالص😂😂
  ","

   أنا إنسان آلي؟!
   
   هل أنا إنسان آلي؟!
  
"
69949,"
   بسم الله تانى
  ","

   أحسنت ..
  
"
69950,"
   حضرتك ذكرت ان الراجل بطبعه بصباص ودا مش عيب!!!  والحل عشان ميرتكبش خطأ انو يتجوز... طب إن شاء الله لما يتم جوازاته الاربعه بافتراض انو بصباص وعينه عمرها مهتكون مليانه  فدايما هيبقي عايز تجديد .... فبعد الاربعه بقي هيعمل ايه هيتجوز الخامسه ولا يسيب نفسه للخطأ ..بما إنه طبع والطبع غلاب!!
  ","

   اقرئي الإجابة تاني كويس .. واشربي ميه برضه واهدي.
  
"
69951,"
   تكرار حضرتك من سنين عملت ذنوب بشعة و توبت منها و مازلت علي توبة نصوحة بس قربت أكتر من ربنا في ابواب كتير من يومها بقي في خوف شديد و بفتكر كل القديم و خايفة اتفضح فيه و بيجيلي احساس رهيب بالندم و القهرة كأن لسه الذنب امبارح مع انه من سنين ان بقالي كده شهور وعارفة ان شيطان عشان بقرب أكتر بس تعبانة اوي
  ","

   اثبتي وانسي وأبشري.
  
"
69952,"
   انت مهون علينا دنيتنا والله 😂😂🌸🌸
  ","

   يا رب دايما ..
   
   يهونها علينا جميعا.
  
"
69953,"
   لما حد بيقولي حاجة بقول هما عيال وأنا أعيل منهم 😌😂😂
  ","

   عيل والعيال كثير 😁
  
"
69954,"
   جزاك الله عنا كل خير 
وشكراً ع لُطفك وعطفك يا مولانا..
  ","

   الله يسترني وإياكم.
   
   وما تبقوش تزعلوا من حدتي أحيانا.
  
"
69955,"
   يا شيخ بالله تجاوب ينفع حد يشوف صورتي عشان يتقدم وكدة؟ باعت اخته
  ","

   ينفع لو فيه أمانة وثقة.
   
   بس الصور بتظلم كتير.
  
"
69956,"
   هو عادي آه ..بس ازاي يجيلكم قلب😂دا انا ببقا عايزه اقطع من نفسى واديهم 😂
  ","

   هما ياخدوا اللي يحبوه .. وأنا آخد اللي بحبه 🤷🏻‍♂️
  
"
69957,"
   بنقفلها يا شيخ بس سعات بنقع غصب عننا حتي لو وقعه بسيطه و بنتأذي ، يعني يا شيخ شخص فضل ورايا و محترم و دكتور و مدخليش بطريق غير ان عايز رقم بابا و بعد ما قلبت و اديته الرقم ، متصلش و لا كأنه قال حاجه مع ان النوضوع كان بجد و كنت معرفه اهلي ، طب انا عملته ايه ، هو انا الل قولتله يتقدم ؟!
  ","

   انسي .. وبس.
   
   ما تسبقوش بكم خطوة وتعيشوا أحلام يقظة كتير ..
   
   ربنا يرضيك.
  
"
69958,"
   هو لوخبيت الحاجات الحلوة من اولاد اختي كدة حرام
والله بجيبلهم حاجات حلوة كتير بس في حاجات مش بقدر فابخبيها
  ","

   ياما كنت بدكن الآيس كريم وكم حباية خوخ 😌
  
"
69959,"
   النصيحة دي كانت في فيديو الحب ايها الزائر المنتظر لسه سمعاها امبارح حقيقي كانت حلقة فوق الوصف.. الله يجازيك عنا خير ياشيخ💕💕
  ","

   الله يسعدك ..
  
"
69960,"
   و ليه يا شيخ يعملوا كده ، احنا بنبقي في حالنا و باصين ف الارض و متربيين ، ليه بيفضلوا ورانا ، و حتي لو وصلولنا بيمشوا ، ليه الولاد بتعمل كده ، و ليه ديما اللوم بيبقي علينا ما هما كمان بيغلطوا و هما السبب من البدايه ؟!
  ","

   ليه الحرامي بيسرق؟!
   
   ملناش دخل .. المهم نقفل أبوابنا كويس.
  
"
69961,"
   يا شيخنا... انا ف الجامعه وبحب واحد وبنتكلم انا اعرفه وهو انسان كويس وعلي خلق وواعدني انه هيتقدملي ووالدته عارفه الحكايه ومستنيه يجدعن وهتيجي انا ف حيره اوي ومش عارفه اعمل ايه اوقات بنقلل الكلام عشان خايفين وكدا واوقات بنكلم عادي عندنا مشاكل كتير بنقف جمب بعض فيها ومش عارفه اني مكلمهوش اعمل اي
  ","

   يا رب صبرني يا رب!
   
   يا رب بجاه النبي أمدني بمدد من عندك.
   
   غلّي نفسك يا بنتي .. وما تضيعيش أيامك في وهم.
   
   لما يبقى يعرف يتقدم يبقى يتقدم ..
   
   أي حاجة غير دي فحضرتك مجرد (حافز فعال) ليمرر هذه المرحلة .. ومحدش هيخسر غيرك.
  
"
69962,"
   يا شيخ محمد  بالله عليك ترد أرجوك  شخص دفعتي يعني هو نشيط وذكي ولبق ووسيم وفيه من الصفات الحلوه كتير  بيحاول يلفت نظري بكل الطرق حتى صاحباتي لاحظه ده وهو اساسا ماشي مع واحده دفعتي بردو هو فيه كده واعمل ايه ؟؟
  ","

   فيه كده وأبو كده .. وفوقي وابعدي قبل ما كده يضيعك.
  
"
69963,"
   طيب ياشيخ حضرتك نصحتنا ننام بدري
يلا الوقت بقى ١٢ مش كدة متأخر
  ","

   عندي 6:28 المغرب.
  
"
69964,"
   غلطت وعملت غلطة كبيرة ... ولكني توقفت عن هالخطأ.. لكن كل ما بتذكر ضميري بياكلني امام زوجي ... فلا انا ممكن احكيلو ولا ممكن اطلب السماح ... ولكني اتعذب كيف تجرأت على فعلتي.. فماذا افعل 😔😔
  ","

   إياك تحكي.
   
   انسي .. وأحسني إلى زوجك.
  
"
69965,"
   لا ارجوك كمل رد انا عيطت عشان رديت والله 🐰🐰🐰🐰
  ","

   بابا عنده حق.
  
"
69966,"
   واحدة صاحبتي مرتبطه بواحد انا نصحتها وقولتلها ان ده حب حرام وانها متعلقش قلبها وكدة بس هي مسمعتش مني وانا بصراحه خايفه عليها مش عايزاها تعلق قلبها وحقيقي مش عارفه اعمل اي؟
  ","

   دعيها .. توقظها لطمة الأيام!
   
   المهم حافظي على نفسك.
  
"
69967,"
   نا بقالي كام...يوم ببعت وحضرتك...مش بترد
شكرا
  ","

   أنا بقالي كم يوم بحاول أتلم على الوقت.
  
"
69968,"
   ياشيخ لو سمحت رد ع سؤال زوجة مدير زوجي
للعلم انا متعمدتش افتش انا كنت واخده الموب ارن ع نفسي عشان مكنتش لاقيه موبايلي
وحاجة كمان.. انا بمنع نفسي اصلا اني امسك موبايله وبفكر نفسي ب ""ولا تجسسوا""
وحياتنا مستقره وجميله وهو بيحبني جدا وعندنا بيبي جديد ومش حابه اضيع كل دا
حضرتك شايف اتصرف ازاي؟
  ","

   الطناش .. وادعيله بالهداية.
   
   أي مواجهة = هتخرب الدنيا للأسف.
   
   ربنا يهدّي سركم ..
  
"
69969,"
   ذُقت لذه القرب من الله ثم ابتعدت انا حاليا معذبه اتوب واستغفر وافعل ما كنت افعل ولكن لم اجد تلك الحلاوه فقدتها معذبه بين انني لم اطل راحه الجاهلين ولا لذه العارفين ماذا افعل ما علاجي ي ابا انس؟؟؟؟؟؟؟
  ","

   الزمي الباب حتى يفتح لك ثانية .. لا تيأسي، ولا تعجلي.
  
"
69970,"
   سؤال بريء لامؤاخذة
هو مينفعش نكون مختلفين تماما بس مقدرين الاختلاف!
يعني مينفعش نخلي المعادلة =هو عملي وانا رومانسيه بس وقت الجد احاول اكون عملية زيه و وقت الرومانسيه يحاول يتماشى معايا ومع الموقف؟
مش دا اسهل م اني ادور ع واحد نسخة مني أو مختلف وانا اخليه يعافر عشان يبقا شبهي
مش دا ال بيعقد العلاقات
  ","

   أنت برنس.
  
"
69971,"
   ارجوك ترد ع سؤال الأرنب 🐰🐰🐰🐰🐰🐰🐰🐰
  ","

   نطّ مني 🥺
  
"
69972,"
   انا بنت ٢١ سنه ومتصالحه  جدا مع فكره الجواز التانى يعنى شرع ربنا وفى ناس كتير محتاجه  لما بقول كده بيفضلوا يقولوا انتى هبله وتفكيرك غلط 
هل انا عندى مشكله ولا ايه
بس اكيد لما اتجوز هدبحه لو فكر ولو مش فيا عيب 😅
  ","

   التصالح باظظ .. باظظ خااالص.
  
"
69973,"
   طيب يا شيخ ممكن حضرتك ترد برد واضح عشان نستفاد والله و عارفين طبعا انه دة شرع ربنا، بس ليه البنات فعلا مبتفضلش انه يكون لزوجها زوجة تاني "" دا غير سبب غيرة النسوان طبعا"" ياريت ترد يا استاذنا
  ","

   عشان ده طبع المرأة أيضا .. تريد رجلها لها وحدها ..فطرة.
   
   والتقية من تحسن إليه فتقصر عينه عليها .. أو تصبر وتحتسب إن ابتليت لكن لم يظلمها بتعليقها بإهمال .. أو تفارق بمعروف إن لم تتحمل بدون نكران للعشرة.
   
   وكذا الرجال والنساء .. قصص لا تنتهي ..
   
   وتستمر الحياة
  
"
69974,"
   لفت نظري انك قلت ان الإعجاب حصل غالبا نتيجة تجاوز..فمش الأحسن يتقفل الباب ده احنا ماسمعناش من الطرفين ممكن تكون مراته مقصرة في حقه بس سامحيني في تفكيري ايه اللي يخلي الرجاله يحبوا ويتجوزا وهما متجوزين وعندهم بيت مش فاهمه ليه..
  ","

   عشان احنا جنس بصباص!
   
   بكل صراحة .. وده مش عيب، الرجل متطلع بطبعه.
   
   والتقي فينا من يكبح رغبته هذه .. أو ينفذها في حلال، بحق وعدل.
  
"
69975,"
   قدر الله ان حضرتك متردش لعله خير .
  ","

   سامحني .. كتير جدا والله، مش ملاحق.
  
"
69976,"
   انا عندي 27سنه ومش بيجيلي عرسان خالص بييجو لاختي الي اصغر مني  بقالي سنين كتير بدعي بالزوج الصالح للاسف مفيش اي استجابه ثقتي بنفسي انعدمت ساعات بفتكر كلام اتقال ومن وانا طفله ع تخنتي و ع شكلي مع اني مش بشوف نفسي وحشه الحمد لله عاديه بس واضح اني فعلا كدا انا عايزة اعرف ازاي ارجع ثقتي بنفسي ليا انا
  ","

   ياما بنات آيات في الجمال .. وبدون زواج!
   
   الزواج مش معيار أبدا ..
   
   أنت زي الفل .. نصيبك بس لسه مجاش، ربنا يسعدك.
  
"
69977,"
   طب انا العكس هو رومانسي جدا وحساس لكن انا مش اوي زيه
  ","

   لو فيه مساحة تواصل بينكما كافية لإرضائكما = مفيش مشكلة.
   
   المصيبة كلها إن كل واحد يقف مكانه وعايز التاني يتحرك له ويكون شبهه .. أو طرف بيحاول بكل قوته بينما الآخر بيتفرج عليه!
  
"
69978,"
   لو سمحت يا شيخ و ماتتريقش عليا 
هو إيه اللى بيخليهم يجزموا انه الواحد معندوش كارزيما ولا ثقة فى النفس ؟ 
يعنى أنا مثلا عندى مشكلة فى الكلام شوية ممكن خليط من التهتهة او السرعة  
هل انا فى نظر الناس عديم الثقة بالنفس 
وشكرا لحضرتك
  ","

   آذاني رجاءك ما تتريقش!
   
   أتريق ليه وعشان إيه وبأي مبرر.
   
   عافاك الله وعفا عني وعنك.
   
   كونك تسأل كده فأنت واحد واثق من نفسه .. وتقدر مع العلاج تتحسن، جدا.
   
   سلمك الله وأسعدك ..
  
"
69979,"
   طيب لو انا مهم جظا بنسبالي انه يكون رومانسي وبيقول كلام حلو ، وهو مش كده او يعني مش بيعرف يكون كده هو تقريبا عملي ، اسيبه بردو علي الرغم انه مفهوش غلطه وبيحبني
  ","

   يا ترضي به زي ما هو ويسعد قلبك بأسلوبه في التعبير عن الحب .. يا ما تكمليش!
   
   وأيوه .. وارد طبعا يجيلك اللي بيعرف يتكلم بس فيه عيوب تانية .. لازم.
  
"
69980,"
   متابعة مع حضرتك بقالي 8 شهور و بعدت عن كل القرف و العك دا كله
اعرف ازاي ان ربنا اتقبل توبتي ي شيخ احساس الذنب وحش جدا جدا
  ","

   اسمعي ده:
   

    https://www.facebook.com/m.atiia.soliman/videos/1454248847988289/
   

"
69981,"
   لو سمحت ياشيخ ترد عالكذا سؤال اللى فيهم دول ✨✨
  ","

   أنا مقدر شعورك.
   
   بس صدقيني ده مدخل الشيطان عايز يفسد منه فرحتك بس.
   
   افرحي .. وما توقفيش الدنيا عشان حاجة زي دي ..
   
   وهيطلع في الصور زي الفل .. ما تقلقيش.
  
"
69982,"
   يا شيخ ربنا يجازيك كل خير وطيب علي احسانك معانا وجزيت الجنة ع نصحك ومعاملتك ربنا يبارك ف حضرتك وذريتك ويجبر قلبك جبرا يعجب له اهل السماوات والارض يارب ويزيدك فضل وطاعة💙💙
  ","

   الله يسعدك ..
   
   آمين يا رب.
  
"
69983,"
   خطيبي مناسب من كل حاجه بس ناقصه اهم حاجه بالنسبه لي انه يكون عنده كاريزما وثقه في النفس فيه طريقه اقدر احسن النقطه دي مع الوقت؟ ولا مفيش امل واتغاضى عن كل دا ولا انا مليش حق اني اصلا احاول ولو مش هتتصلح تنصحني أكمل ولا لا انا مش عارفه احس بإعجاب ناحيته مع انه بني ادم طيب وبيحبني انا حاسه بالذنب
  ","

   مش مالي عينك = إياك تكملي.
   
   كلمة ونص.
  
"
69984,"
   ليه الدنيا فيها كل الالم داا ؟💔
  ","

   عشان هي مهر للجنة.
  
"
69985,"
   اسباب عدم تقدم الشباب لخطبة بنت.. بليز
  ","

   إنهم مش ناويين يخطبوها من الأول!
   
   بس هي اللي هبلة.
  
"
69986,"
   معلشي يعني ينفع واحده معاها ماجستير تأخد دبلوم ازاي هو ينفع ولا دي طبقيه
  ","

   حسب دماغه .. ودماغها.
  
"
69987,"
   غ.س هو إحنا ليه بنرمي يا شيخ الموضوع ده كله على المرأة مع إن فيه الرجل وده أكبر سبب إنه يحصل جوازة تانية وهو من حقه طبعا إنه يتجوز بس ليه البنات بتسمي الزوجة التانية خطافة رجالة؟
  ","

   عشان تربية مسلسلات.
  
"
69988,"
   ده بدل متنصحها تبعد عنه عشان هتبقى سبب خراب بيت ؟
  ","

   راجعي الإجابة .. واشربي ميه كده واهدي.
  
"
69989,"
   انا زوجى شتمنى وشتم اهلى قدام اهله علشان كان متعصب ولما اهله جم طلعونى غلطانه  علشان عصبته وزعقوا هما كمان وبقالى اسبوعين عند اهلى ومعايا بنوته عندها شهر ونص عملى بلوك على كل حاجه علشان عمى شد وزعق مع أهله لما جم وهو رافض يجى او يتكلم او يعتذر.. هل فى حل..؟؟؟ 
الاهانه ممكن تبقى سبب فى خراب البيت؟؟
  ","

   بدون احترام .. إيه قيمة البيت؟!
   
   عموما لموا الموضوع .. ودخلي حد حكيم بينكما .. وتتفقوا حياتكم تمشي بهدوء واحترام متبادل.
   
   عمك مش هينفعك.
  
"
69990,"
   يشيخ كان لك بوست بيتكلم عن ما فائدة ان كان ملتزم وداعية ولا يفهمني ويعرفف حالي ببحث عنه من مدة ولم اجده حتي ف الارشيف ..ممكن اللينك وجزيت خيرا💙
  ","

   https://m.facebook.com/story.php?story_fbid=937521449661034&id=100002095644279&sfnsn=mo
  
"
69991,"
   هو ليه البنت تكسر قلب بنت تانيه يعني ليه بجد؟!!!
  ","

   وهي تزني يعني مثلا؟!
   
   ما هي حقها تتزوج برضه.
   
   المهم الطريق يكون صحيحا واضحا.
  
"
69992,"
   غ.س معلش ممكن تقولهم تانى عشان اللى مش عارفهم؟
  ","

   ده شغل سنين!
   
   ارجع للأرشيف ..
   
   وحاول تجيب كتابي (صحبة الجنة).
  
"
69993,"
   لما يكون هو دبلوم ومش مهتم بالعلم ومعندهوش الآليات للتعلم ويقولي موافق على كل طلباتي يبقى مش حرام ارفضه لإن مهما كان دا هيأثر بعدين صح؟ مع الوقت ووجود أطفال هندم يبقى أرفض دلوقت بدون ما أحس بالذنب صح؟
  ","

   كونك تقولي علم وآليات تعلم = يبقى الطريق مش واحد.
  
"
69994,"
   هو أنا لو رفضت عريس عشان اقصر مني شويه كده مش عقل وربنا هيعاقبني صح؟
  ","

   كل واحد من حقه يرفض عشان أي حاجة!
   
   المهم يكون فاهم عواقب كل قرار.
  
"
69995,"
   اعذرني على تلعثمي شيخي..احببت شخصا خلوق واهلي يحبونه جدا واعترف لي بحبه هو مديري بالعمل وهومتزوج ولديه اطفال وانا مطلقة في سن ال٢٢ سنة يكبرني ب١٠ سنوات ولكن المشكلة ان زوجته تقربني تركنا التواصل والكلام لله(غلي نفسك)ووعدني بالخطبة هل انا على خطا ام ابقى على انتظار ودعاء وصلاة استخارة !! انصحني ارجوك
  ","

   طبعا النساء هيسلخوك سلخا!
   
   لكن عموما أكيد الحب ده جه من تعامل وتجاوز ..
   
   عموما توبي واستغفري .. واقطعي التواصل ..
   
   لو تقدم فعلا = يكون الموضوع في النور من الأول .. وعنده القدرة على العدل وتمشي الدنيا بما يرضي الله ..
   
   أما سياسة هعرفها بعدين وأحطها أمام الأمر الواقع .. فيا هيطلقها بسببك، يا هيستغنى عنك لما تضغط عليه بالأولاد .. وغالبا الثاني هو اللي بيحصل.
  
"
69996,"
   هو حضرتك مقل فانك تفتح ليه 
لعله خير يارب
  ","

   دعواتكم ..
  
"
69997,"
   عندى ٢٩ سنه .. متقدملى واحد مؤهل متوسط بيقولو محترم   سنه متقارب وماديا مبسوط ويسافر اخدى الدول الاوروبيه من سنى وبعد ضغوطات الاهل وافقت على انى اشوفه .. انا متردده خايفه من الفرق التعليمي انا حاصله على ماجيستير في العلوم. رد عليا بالله عليك ..
  ","

   اقعدي وشوفي ..
  
"
69998,"
   انا كنت متعصب والله وكانت هي اللي عصبتني اصلاً
  ","

   أيوه يعني ده مبررك لشتيمة أي حد .. تعرفه أو ما تعرفوش!
   
   تب واستغفر .. وما تعملش كده تاني.
  
"
69999,"
   رد حضرتك. ... هيفرق معايا كتير .. بعت السؤال اكتر من مره .... انا متردده وخايفه
  ","

   فين السؤال؟
  
"
70000,"
   من المحاربات القدامي ❤️. وخلاص باقيلي شهر وكام يوم علي فرحي ان شاء الله.. وحاسة اني نسيت كل نصايحك لينا 😂❤️... ياريت كام نصيحة للحياة الجديدة دي علشان خايفة جداا
  ","

   عادي .. شعور طبيعي زي اللي قبل اللجنة ..
   
   في الامتحان هتيجي المعلومات كلها ..
   
   ربنا يسعدكم.
  
"
70001,"
   اتقدملي دكاترة.والله كويسين بس والدتي ديما تقولي مش هتتزوجي واحد اعلي منك في التعليم ودي بس المشكلة  وبزعل جدا انا درسات إسلامية
هو دة صح ياشيخ 
انا نفسيتي اوقات بتتعب من كدة وبحسني قليلة.💔
  ","

   مالهاش حق والدتك خالص.
  
"
70002,"
   لو شتمت واحدة انا معرفهاش وقالتلي حسبي الله ونعم الوكيل فيك ودعت عليا وعلي والدتي وقالت انها هتفضل تدعي علي والدتي، حاولت اعتذر لأني كنت متعصب ومتضايق بس معرفتش، انا ماليش اي كلام معاها خالص، انا ببعت لحضرتك علشان انا زعلان وخايف من غضب ربنا وخايف علي أمي لأي دعوة تستجاب عليها بعد الشر
  ","

   شتمتها ليه؟
  
"
70003,"
   متقدملي طبيب لكن صديقاتي بيسخروا مني عشان أنا في كلية تجارة وبيقولوا شكله بيخدعك لأنه مفيش طبيب بيتقدم لحد م للمستوى ده
هل ده صحيح؟
  ","

   دماغهم تعبانة .. ولو صدقت كلامهم = دماغك أتعب منهم!
   
   المهم يكون متقدم فعلا لأهلك .. مش حوارات نت.
  
"
70004,"
   خطيبي كويس جدا واخلاقه كويسه وطباعه ومستواه ، بس هو ليه صحابه البنات بحكم طبيعه الاختلاط في العمل لانه دكتور هما مش بيخبيهم وانا اعرف واحده منهم وصحبتها بذكاء
وانا رابعه بشري 
اتصرف معاه ازاي لاني غيوره جدا
  ","

   تعامل في حدود الشغل = ما يستاهلش تخليه نقطة.
  
"
70005,"
   السلام عليكم،
ساعات بعمل خير او بجبر بخاطر حد بتلقائيه مني بدون تفكير او عقد نيه و بعديها بشويه تجيلي وساوس اني مش هاخد عليه اجر عشان معقدتش النيه، اعمل ايه؟
  ","

   سيبك من الوساوس.
  
"
70006,"
   نعمل ايه كبنات في فترات الهرمونات المتغيرة الي بتأثر على مزاجنا بالسلب
  ","

   التعايش .. كله بياخد وقته ويعدي ..
  
"
70007,"
   هو انا لما يتقدملي عريس بس انا عندي احلام تانيه زي اني ادرس واشتغل وحاسه ان الزواج هيهعطلني مع العلم انا سني صغير وخايفه اضيع فرص ومحتاره اويي خايفه انشغل في خلفه وبيت وانسي نفسي
  ","

   حسب دراستك .. وقدراتك الحقيقية .. وقدرتك على التوازن بين متطلبات حياتك.
  
"
70008,"
   ممكن حضرتك توضحلي معني العقوق وهل انا كأبنه لوماقدرتش اساعد اهلي في شغل البيت لمرضي فتره وهم يتغافلون عن المرض وبيدعوا اني بمثل علشان ماشتغلش دا غير طول الوقت دعا علي واهانه وضرب وسخرية من صلاتي وعبادتي وصلت أنهم يقولو ماتصليش ربنا مش هيقبل صلاتك ولا هيرضي عنك غصبان لغضبناودايما متهمه بالعقوق تجاههم
  ","

   طنشي.
   
   اعملي اللي تقدري عليه .. وبس.
  
"
70009,"
   روح يا شيخ يارب تدخل الجنة بدون حساب ولا سابق عذاب ويرضى عنك ويراضيك ويصلح حالك وتدوم لنا أخ قبل ناصح ومرشد.. 
أنا بعد الله سبحانه وتعالى أدين لحضرتك بتغير مجرى حياتي تماما ويوم عمري ما أنساه بدأت أشدد علي نفسي وأطبق كلام حضرتك وكشاب أجاهد إني ما أكنش بعيد عن ربنا.. 
ربنا يكرمك يارب 😍💛💛💛💛💛💛💛💛💛💛💛💛💛
  ","

   ده إيه الحاجات الحلوة دي 😍
  
"
70010,"
   يا شيخ انا كنت بعصي ربنا ف كبيره من الكبائر وربنا ستر عليا ورغم ان كان امري على وشك يتكشف مرتين كنت ملتزمه وقتها بقى وكان عندي يقين ان ربنا مش هيفضحني لانه سترني وانا بعصيه مش هيسترني وانا مقبله على التوبه؟
منكرش اني كنت خايفه شويه لكن كان احساس ضعيف اوي قدام حسن ظني بالله
نزلها خليه يثبت ع التوبه😢
  ","
  ….
  "
70011,"
   لما كنت متابعك جديد كنت فاكرك متشدد قوي في موضوع العلاقات بس بعد ما اتعرفت عليك اكتر غيرت رئي خصوصا بعد ما قرأت كتاب صحبه الجنه بتاع حضرت♥
  ","

   الله يسعدك حبيبي .. ده كلام يفرحني 🤍
  
"
70012,"
   يا شيخ لو انا في تانية طب لسة بس حاسة اني عاوزة اتخطب ده عادي ولا ايه 😅
  ","

   عادي جدا .. ده أوبشن بيتفعل مع جدول الامتحانات.
  
"
70013,"
   ربنا رزقني بنعمة كبيرة في أكتر وقت بعصيه فيه. خايف و برجوه في نفس الوقت. أقلبت عالطاعة تاني. مش عارف صح أني أقبل عشان النعمة ولا إيه. بس حسيت إن ربنا يريد لي التوبة. أتمنى إنه يسترني وخايف يكون إستدراك أو خايف ربنا يكشف ستره عني:((
  ","

   عد إليه واثبت على طاعته .. اشكره وأبشر ..
   
   كلنا مقصر .. وكلنا غارق في النعم.
  
"
70014,"
   ي شيخ بتغيب علينا و احنا بنحتاج حضرتك جدا🌸🥺
  ","

   دعواتكم ..
  
"
70015,"
   طيب يعني  اي الروتين الأفضل؟
  ","

   https://m.facebook.com/story.php?story_fbid=2741281959284965&id=100002095644279&sfnsn=mo
  
"
70016,"
   هو ممكن يكون السهر في العادات والتقاليد يدل علي حاجةمش كويسة... أمي بتقولي دي قلة ادب انك تسهري للصبح واحنا نايمين كلنا... بس انا شايفاها عادي ملهاش دعوة بالأدب
  ","

   مالهاش علاقة بالأدب .. لكنه نظام مدمر فعلا.
  
"
70017,"
   هو الارتباط ممكن يكون هو اللي هيصلح حالنا وحياتنا لو ملغبطه شوية؟
بمعني اخر الخطوبة والمسؤولية ممكن تكون هي فتحة الخير لصلاح الحال وروقان البال؟؟
  ","

   لا يا غالي!
   
   ياما حذرت من النمط ده ليكون أساس بناء العلاقات.
   
   الزواج ليس مؤسسة علاجية
   
   لازم تدخله وأنت مستقر .. وأنت في أفضل حالاتك.
  
"
70018,"
   ياشيخ انا الايام دي بسهر لعند الفجر وبعد الفجر بساعة أو اتنين كدا بنام واصحى بعد الضهر هل حرام ان انا انام النهار واصحى في الليل؟
  ","

   أسوأ نظام لصحتك ونفسيتك.
   
   اسمعي منه وغيريه ..
   
   حياتك كلها هتتغير والله.
  
"
70019,"
   امتي يكون الواحد جاهز انو يقدم علي خطوه الزواج ، غير انو يكون جاهز مادياً..ك شاب ؟
  ","

   إنه يكون مستعد يتسأل عن زوجته بين يدي الله .. فيبيض وجهه، من كل ناحية!
   
   وهي كذلك.
   
   تعاملوا مع الزواج على أنه باب للجنة .. لا ينبغي أن تضيعوه بالجهل أو الإهمال.
  
"
70020,"
   هل من حقي اشتراط ان يكون زوجي المستقبلي حافظا للقرآن فيه مشقة او شئ يمكن التغاضي عنه او اني ابالغ؟
  ","

   المهم يحفظك أنت بخلق القرآن.
  
"
70021,"
   معاك حق أنا اتجوزت جواز صالونات وربنا اكرمنى بحبه ومتاكده انى مش هلاقى شخص زيه فى حبه وكرمه وحنيته
  ","
  ….
  
  الله يسعدكم.
  "
70022,"
   اعتراضي على تصرفات والدي هي تصرفاته دائما بتكون ضدد المصلحة وتيسير الأمور بس هو مش مقتنع بكدا 
يعتبر عقوق ؟
  ","

   تناقش بأدب ووصل وجهة نظرك .. ثم اترك له القرار ..
   
   وادعيله.
  
"
70023,"
   إني أكون مستنية حد يتقدملي عشاني أنا مش عشان أهلي دا غلط ؟
يعني يبقى شافني و اعجب بيا و سأل عليا و دخل البيت من بابه ؟
  ","

   بلاش يا بنات فكرة يتقدم عشاني دي بالله!
   
   بتأفوروا فيها وبترفضوا بسببها فرص كويسة جدا لأسباب واهية ..
   
   ياما زواجات صالونات وناجحة ومستقرة وتحولت لحب عميق كمان .. وياما حب (أو ما تظنونه حبا) وطلع مقلب ووهم كبير.
   
   وبعدين اللي دخل بيتك أصلا أكيد سائل عنك أو حاول يشوفك بدون ما تاخدي بالك .. فعجبتيه يا بأوصافك يا بشكلك.
   
   فاستهدوا بالله .. وما تخلوش المسلسلات التركي تضيعكم.
  
"
70024,"
   انا كـ بنت بتمنى اموت شهيدة
ايه الشهادة اللى البنت بتموت عليها؟
  ","

   تبلغي المنزلة بصدق نيتك .. بإذن الله.
  
"
70025,"
   يا مولانا بعت السؤال كذا مره ومردتش ارجوك جاوب
  ","

   سامحني ..
   
   كفاية كده النهاردة.
   
   ألقاكم يا صحبة الجنة 💚
  
"
70026,"
   الله يسترك فالدنيا والآخرة يا شيخنا
قلوبنا معاك ودعواتنا
إن شاء الله تخرج من كل دا بأفضل حال يرضى الله ويرضيك 💙
  ","

   الله يسعدكم جميعا ..
   
   يا رب.
  
"
70027,"
   ازاي ممكن اتجوز حد معرفوش وجاي عشان حد قاله عليا بس ازززززززززااااي ده
  ","

   بدون ما تتكي عالزاي بزيادة!
   
   ممكن جدا يطلع أنضف من حد يتصرمح معاك سنين .. ويعيش دور الحب الأمين .. ثم يعطيك المقلب المتين.
   
   محدش هيجبرك على حاجة ..
   
   اقعدي وشوفي ..
   
   ما هو لولا سامع إنك كويسة = مكنش دخل البيت.
  
"
70028,"
   حصلت تجاوزات كتير بيني وبين خطيبي للاسف وانا مقهوره اوي علي ده ازاي أكفر عن ذنبي ومرجعلهوش تاني ي شيخ رد بالله عليك
  ","

   توبا واستغفرا .. وما تعملوش كده تاني .. وانسوا.
   
   ما دي نتيجة طبيعية للأسف لقعادكم لوحدكم .. معدش يحصل.
  
"
70029,"
   ياشيخ ، لى احنا كشباب ، ابسط حقوقنا وهى الجواز لازم نستنزف شبابنا وعمرنا كله ونتداين علشان نتجوز !؟؟
  ","

   لأن هذا شيء يراد يا حبيبي!
   
   فرج الله عن الجميع وأصلح الحال والبال.
  
"
70030,"
   ابو انس
طمنا عليك فالظروف دي
انت فوسط الأحداث دي ولا مكانك بعيد طيب؟؟ 
ربنا يحفظك ويأمنك ويجبرك ويريح بالك ويراضيك يا شيخنا
  ","

   يا رب ..
   
   جزاك الله خيرا.
   
   طول اليوم صوت دوريات عالأرض وطيارات في السما 😅
   
   مستورة بإذن الله.
  
"
70031,"
   متزعلنيش بقي ورد عليا
ممكن ادعي بحاجه في ليلة القدر وما تتحققش
  ","

   استجابة الدعاء لا تعني بالضرورة تحقق الأمر بنفس الصورة!
  
"
70032,"
   متقدملي شخص مغترب وبسبب الكورونا صعب انه يرجع دلوقت هل ممكن أفتح فيديو نشوف بعض فيه أنا بحس ان مش ده القبول وفي نفس الوقت الموضوع مطول جدا إنصحني كإبنتك مع إن أهلي ضد الموضوع وشايفين البيت أفضل ...
  ","

   رأيي من رأي أهلك.
   
   التواصل المباشر غير أي وسيلة تانية .. الصور والفيديوهات بتظلم وبتخدع.
  
"
70033,"
   ياشيخ قراراتنا اللي اكتشفنا انها غلط ودخلنا في دوامه الندم وتأنيب نفسنا حلها ايه
  ","

   نتعلم منها .. وما نكررهاش تاني ..
   
   ونكمل مشوارنا .. وبس.
  
"
70034,"
   غلى نفسك ده كتاب حضرتك
متابعه جديده
  ","

   طيب ..
   
   اسمعي ده:
   

    https://www.facebook.com/m.atiia.soliman/videos/1305808432832332/
   

   واقرئي كتابي:
   
   صحبة الجنة.
   
   هتلاقي كل اللي المفروض يتقال .. بإذن الله.
  
"
70035,"
   انا حياتي عبارة عن ✨غلّى نفسك ✨بلوك ✨حذف ،،، منتهى الإنتعاش ي جمااااعه اقسم بالله 🌻 .. مساء الخير عليكم جميعا 👀
  ","
  🌧️
  "
70036,"
   المتابعين الجدد: أسلوبك غليظ
المتابعين القدامى:إجلد يا شيخ إجلد😂😂
#متابعة-قديمة
  ","
  😅
  "
70037,"
   كنت هقع في نفس اللي حضرتك بتحذر منه ودخل لي بحجة إنه بيحبني ومتعلق بيا وهيتقدم بعض كام سنة ودا خدها حجة للكلام معاها ع الفاضي بس فوقت لنفسي وهزقته وقفلت الباب في وشه وافتكرت ثقة اهلي فيا واني ماينفعش اخذلهم وإن اللي عمله مش من شيم الرجال واتعلمت درس مهم ومش هكرر نفس الغلطة تاني إن شاء الله 💜
  ","
  ….
  "
70038,"
   والله يا شيخ انا بشكرك جدا لأنك صاحب الفضل بعد ربنا ف اني فعلا افوق يا بنات هما شويه افكار واحنا حبسين نفسينا جواهم وبنستهلك نفسينا وبس قربو من ربنا غلي نفسك لان والله ما فيش حاجه اكتر من كرمتك ف الدنيا فووقه عافكم الله
  ","
  ….
  "
70039,"
   والله كل اللي بيتكلم وبيقول للشيخ أنت متعصب ليه يستاهل أن أبو أنس يتعصب عليه هو كمان، أنتم لو متابعينه من زمان هتعرفوا هو أتكلم قبل كدا كام مره في نفس الموضوع بنفس التعليقات بتاعتكم ورده كان بالحسني ومبيتعصبش زي دلوقتي، بس هما اللي يستاهلوا عاوزين إيه تاني يحصل علشان يسمعوا كلامه ؟!
  ","

   ربنا يعين ويهدي.
  
"
70040,"
   لعل غيرى يتعظ ..حبيت واحد وعشقته لكن اراد ربنا مظلمش نفسى اكتر من كده وعرفت غلطتى ،مش هيفضلك غير الوجع يابنت الناس والتعب وتبقى صعبان عليكى نفسك واتمنى من ربنا محدش يدوق اللى دقته لازلت بتعافى من الموضوع ربنا بس يسامحنى ..لكن كان درس اتعلمت منه أن ربنا مغلينا اوى بس احنا الى بنرخص نفسنا
  ","
  ….
  "
70041,"
   لا لا متكونش هينه لا حضرتك انا واحدة اتعلقت بواحد تعلق مرضي كان بيروح لبنات كتير يقولهم بحبك و الكلام دا كنت بقول اي يعني و حاجة ف منتهي الرخص اتهنت بدرجة محدش يتخاليها عشانن كنت بحبه طلع كلام مش فيا وخاض فيا جامد جاب اصحابه و عملوا رهان عليا فوقت متاخر اووي اووي
  ","
  ….
  "
70042,"
   انا اختى كده وعايزه افتح دماغها بمفك عشان تفوق
  ","

   هي حرة!
   
   انصحي وبس .. بنحاول نوفر عليهم، لكن بعضهم لازم الأيام تديله على وشه ..
   
   وساعتها الدماغ بتنضف.
  
"
70043,"
   اسمعوا كلامه . عشان هو مبيقولش حاجة غلط  و دة لمصلحتكوا اللي انتوا نفسكوا مش شايفنها🙂انا بنت برضو و عارفة قصدك كويس بس هو صح
  ","

   أرجو ..
  
"
70044,"
   أنا كنت مرتبطة بشخص ومكنتش أتخيل إني أقدر أستغنى عنه وحاليًا داخلة على تلات شهور وأنا مُتبعة ""غلي نفسك"" وقبلها بفكر في ربنا وعقابه ليا وبتحفز بكلام حضرتك، ف ربنا يجازيك عنا خير الجزاء ويثبتنا 🌸
  ","

   ربنا يحفظك ..
  
"
70045,"
   طيب مااحنا برضوا بنات ومفتقدين جدااا للحب من أهلنا وبتمنى نتزوج انهاردة قبل بكرة ، بس لو حد فكر يتكلم معانا ويتقرب مننا بدافع الحب أويعاكس  بيندم على اليوم اللي فكر يضايقنا فيه 🙂
  ","

   عاش 👍
  
"
70046,"
   والله عندك حق يا شيخنا بفضل اقول لصحابي كده وبكون عنيفة معاهم زي حضرتك كده بيقولوا عليا معقده وعمري ما هحب ولا اتحب في حياتي وان الحياه سهله والمفروض افكها شويه وبيفضلوا يقولوا ان الجامعة كلها بتخاف مني واني شخصيتي صعبه
  ","

   ربنا يثبتك .. وينجيك منهم.
  
"
70047,"
   ضغطك يا  شيخ دول بيعاندو
  ","

   اللي بيعند = على نفسه!
   
   احنا بنعمل اللي علينا وبس.
  
"
70048,"
   😂😂 اصرارك ع كدا اسمحلي اقولك بيخليني اكون معجبه بيك اكتر
  ","

   أنا مش عايز حد يعجب بي .. ولا يلزمني تتفق معي أو لا ..
   
   أنا يلزمني أقول اللي شايف فيه مصلحتكم .. وبس.
  
"
70049,"
   عاااش جدا احنا الثريدات دي اتكررت ميه مره ونفس التفكير مبيتغيرش
  ","

   وده اللي بيخليني أفكر جديا في توفير وقتي وصحتي .. اللي عايز يتعلم بيتعلم وبيحافظ على نفسه!
   
   واللي مستمرئ الخيابة هيصر يكون درس إضافي في قائمة الندب والعويل.
  
"
70050,"
   غلى نفسك يا بنت الناس متضيعيش أجمل سنين عمرك فى حاجة حرام وفاضية وبتستنزف مشاعرك ،أنا كل أما أفتكر إنى عندى ١٩ سنه والحمدلله بكامل عافيتى وعندى فرصة إنى أطور نفسى وأزود وعيي وفى نفس الوقت أستنى الراجل ابن الحلال اللى هييجى يطلبنى بحمد ربنا، أنا متابعة قديمة وبفضل النصايح اللى هنا حافظة قلبى
  ","

   ربنا يحفظك ..
  
"
70051,"
   والله والله الشيخ صح واحب أقول لصاحبة السؤال غلي نفسك واغلقي كل السُبل إليه اعملي بلوك لكل الحسابات واستعيني بالصبر والصلاة والدعاء وبالتدريج هتنسي وكانه شيئا لم يكن..تعبناك كتير لما اتعلمنا منك ياشيخ الله يرضي عنك.
  ","

   الله يعين ..
  
"
70052,"
   ي بنات والله لو كل واحدة انشغلت بتطوير نفسها ودينها وملأت فراغ وقتها بالمفيد ربنا هيكرمها والمفيد هيتطلب الأفيد وهكذا وهيبقى كل الكلام دا اقسم بالله ""هراااء"" وملوش اي معنى وكل دا فراغ وعلقوه على شماعة المشاعر ليه كده ! الله يهديكم
  ","
  ….
  
  يا رب ..
  "
70053,"
   انا مع حضرتك جداا ان تعامل البنات مع الأمور العاطفيه بقي خاطئ جداا الفتره، وحته ان احنا قلوبنا ضعيف والكلام الفاضي ده كله، بس ده مايمنع ان حضرتك في أوقاتك كتير بتكون ملاذ او حد في نظرهم اهل للنصح فياريت يكون نصح مش جلد ذات بدون حلول.
  ","

   محدش ادى حلول وطبطب أدي!
   
   أنت اللي جاي متأخر بس.
   
   وما زلت بطبطب عادي .. لكن تبرير الخطأ بوهم وكلام فارغ = مستحيل أتقبله.
  
"
70054,"
   لو هتتكلمى عن الاهل ف انا قسما بربى نشأت ف اسره مفككه اهل منفصلين محدش بيقولى بتعملى اي وتسوى اي واذا كنت وصلت لشيء ف القرب من ربنا ف دا فضل منه مش اكتر + بنت زيك بس كرامتى ونفسى اللى دينى كرمها اعز عندى من انى ارمى مشاعرى ف الارض وانا اقدر استنى لما ربنا يرزقنى بالرجل الصالح اللى يعوضنى عن اهلى
  ","

   أيوه كده .. حسسوني إن التعب ما بيروحش هدر!
   
   الحمد لله رب العالمين.
  
"
70055,"
   أنا فى كمية فخر إنى مش زى مثلا بنت خالتى اللى بتخاف حد يمسك تليفونها على عكسى والدى واخواتى بيمسكوه يلعبو ويدخلو على حساب الفيس عشان صغيربن معندهمش وانا مش خايفة وفى نفس الوقت هما واثقين فيا ومش بيقتحو رسايلى حايه بفخر إنى مختش أمانة والدى اللى مدبهالى وفخورة إنى باخد عبرة من أخطاء الناس فى الزمن ده
  ","

   وأنا فخور بك .. وباللي زيك.
  
"
70056,"
   يا شيخ مرات فعلاً الموضوع يصير غصب عننا! ومفيش حدا معصوم .. كلمة من شاب خصوصا اذا كان ملتزم ومحترم ووعدك بالزواج كفيلة تخلي مشاعر البنت تخرج وتتعلق بيه وباهتمامه حتى لو مصارش كلام بينهم او كان كلام قليل مرة او مرتين!  فتاة ملتزمة بديني كلمني كم مرةخلال ٤ سنين استناه وبالاخير اهله موافقوش! كسرني
  ","

   أنت اللي كسرت نفسك .. محدش قالك تفتحي بابك وتسلمي قلبك لكلمتين في الهوا!
   
   مش عيب نغلط .. العيب نبرر الغلط وما نتحملش مسؤوليته.
   
   خليه هو كذاب ومخادع .. أو صادق وضعيف ..
   
   أنت فين؟!
   
   مسلوبة الإرادة؟!
   
   للدرجة دي بترخصوا مشاعركم كأنها عالرف منتظرة أي عابر يمد إيده؟!
  
"
70057,"
   ربنا يباركلك و ينفع بيك انا بنت و قلبي بيدمي على بنات جيلي و الله 
هن مش حاسين و مش واعيين
رحم الله فتاة شكرت الله على نعمه بتقدير ذاتها
  ","

   آمين ..
  
"
70058,"
   ايه كمية ضعف ضعف اللي بتأكدها دي. لا احنا مش ضعاف ولا حاجة وكل بنت تفوق نفسها. عيب كده! ربنا خلقنا بني أدم لازم يحافظ على قلبه ومشاعره لمن يستحقها. ونصون كرامتنا ونقدر شقا وتعب أهلنا مش نخونهم بالغيب. عيب يا بنات، متفتحوش الباب لكل من هب ودب وتعيطوا في الآخر. اللي بيحبك = هيتقدم لك. غير كده كذب
  ","

   ربنا يبارك ..
  
"
70059,"
   أنا هرد هنا مش فخرا بنفسي ولكن أقول للبنات إني بنت زيكم وربنا ابتلانى ولكن بفضل الله قدرت أتخطى كل ده الحمد لله ودلوقتي أقدر أقولك إن كلنا كبنات والله عندنا قدرة نحافظ على مشاعرنا بس فيه ناس بتستهبل وهي طبيعة البنات التعلق بس تقدري تقفلي الباب ده بفضل الله، استعينوا بالله وبلاش تهيؤات.
  ","
  ….
  
  ربنا يكملك بدينك .. وعقلك .. وكرامتك.
  "
70060,"
   غ س الاهل اصلا بيبقي ليهم سبب إهمال وعدم احترام بيطلعونا محتاجين لأي كلب ينظر نظره حلوة ونجري عليه....مش كل حاجه علينا...احنا اللي اتظلمنا بزيادة
  ","

   اللي تجري عالكلب = أكلب منه!
   
   لنفرض إنهم أجرموا في حقكم .. تكملوا أنتم الإجرام وتبرروه؟!
  
"
70061,"
   بس النصيحه تبقي هينه شويه ياشيخ
متعودناش منك ع كده
  ","

   لا اتعودي .. في الزاوية دي وبإصراركم ده = اتعودي.
   
   مش عاجبك = افصلي النت.
  
"
70062,"
   جايلك من المستقبل و بقولك لو حاولتي توصليله  هيقولك انتي واحدة مش محترمة 🙂
  ","

   بيتمسح بهم البلاط .. وتيجي هنا تقول ما تشدش وإجابتك مؤذية!
   
   عموما أعذرنا .. وهما أحرار.
  
"
70063,"
   حضرتك بتكلمها ليه كده ياشيخ
  ","

   عشان أنا شايف إن ده الصح!
   
   وشايف مصلحتها في كده!
   
   ولو فاقت = فلنفسها .. ولو ما فاقتش = فهي حرة.
  
"
70064,"
   غ.س 
متعصب ليه كده والله الحجات ده بتكون غصب عننا اوي طبيعه البنت اضعف وبتتاثر بالمشاعر وده ممكن يوقعها فغلط وهي مش مدركه ومتطمه لمشاعرها
الرسول رفقا بالقوارير ده من ضعفنا
  ","

   لا يا ماما!
   
   البنات السويات مش كده .. ده تعلق مرضي لازم تعالجوه بدل الرخص اللي بتبرروه لنفسكم ده!
   
   الرسول (اللهم صل وسلم وعليه) لا يرضى عن هذا الذي تفعلونه في أنفسكن وأهاليكن بحجة المشاعر .. وهي حجة داحضة مردودة في وجهك.
   
   أسوأ عندي من الغلط = تبريره بهذه الوقاحة.
  
"
70065,"
   طب لو نفس النظام ده بس مع خطيبي وبيتحجج باهماله ده اعمل ايه؟؟
  ","

   شايفة إيه؟!
  
"
70066,"
   الظاهر مفيش آمل حضرتك ترد🤦
  ","

   أمل عندها كورونا .. ربنا يشفيها 😷
  
"
70067,"
   حبيت واحد ومن قلبي وبقينا نتكلم كل يوم ياشيخ وفجأه قطع ومبيكلمش اعمل ايه بس بيتحجج
  ","

   أيوه متوقعة أقولك إيه؟!
   
   ما هو يا إما أنت جيت هنا غلط فهقولك فوقي وغلّي نفسك .. يا إما باعتة السؤال لمجرد الاستفزاز فهعمل نفسي مخدتش بالي .. يا إما مريضة ومعدومة الكرامة.
   
   اختاري لنفسك.
  
"
70068,"
   بتلحق تفكر في صورة مناسبة للرد بسرعة كده إزاي يا شيخ ؟! وبتجيب الصور دي منين بالسرعة دي!! 😅😅
  ","

   كل واحد ورزقه بأه .. والسؤال خنقني فما حبتش أطنشه.
  
"
70069,"
   وفقك الله يا حبيب .. أسأل الله أن يرزقك السداد والتوفيق والإخلاص اللهم آمين ..💚
  ","

   يا رب حبيبي 🤍
  
"
70070,"
   دكتور ،جزاك الله خير الجزاء، استمتعنا اليوم بما قدمته.. هل هيكون شرح لأكثر من اسم من أسماء الله الحسنى في الدرس الواحد فيما بعد بإذن الله؟ ومدة كل لايف ممكن تحددها. وشكراً جزيلاً.
  ","

   الله يبارك فيكم ..
   
   لا طبعا .. ده لو لحقنا في المجلس الواحد نخلص الاسم ..
   
   الله يتقبل ويسدد.
   
   دعواتكم ..
  
"
70071,"
   فضلت اضيع فرص لحد ماببقاش في فرص ..  وده بسبب الافوره
  ","

   للأسف!
   
   بتفوقوا بعد فوات الأوان ..
  
"
70072,"
   أنا فعلا نيتي سليمه وشكراً ع النصيحه 🌸 وتقبل إعتذاري 🙏 أنا مش بأفور بس أمنيتي إن يكون حد جاي عاوزني أنا لشخصي لأني جربت خطوبه مره وكنت إختيار والدته وكان أثرها سئ عليا فخلتني متردده دايما فـ الإختيار التاني
  ","

   غلط!
   
   ما تربطيش قرار باختيار خاطئ في تجربة سابقة .. وياما اختيار أمهات وكانت زيجات ناجحة وزي الفل ..
   
   ركزي وراجعي نفسك عشان ما تضيعيش فرصك.
   
   ما هو اللي جاي البيت ده برضه جاي عشانك وعشان سمع إنك حد كويس ومحترم.
  
"
70073,"
   اختى فيه واحد لاحس دماغها وهى ف صيدله عايزها تسيب الكليه عشانه ومش بتذاكر 
اعمل ايه عايزها تفوق من اللى هى فيه ده بالله يا شيخ قولى اعمل ايه
  ","

   اتكلم معها بصدق وحرص .. وصرامة في نفس الوقت.
   
   ولو تمادت = صعد الموضوع لحد حكيم في العيلة.
   
   ربنا الهادي ..
  
"
70074,"
   طبيعي اختي تبقى خايفة على خطيبها مني مع اني والله مببصلوش حتى
  ","

   مش طبيعي .. وأنت كبري دماغك وابعدي وطنشي.
   
   ده لو شعورك صحيح.
  
"
70075,"
   هو انه يكون بيصلي ومش بيشرب سيجاير افوره
  ","

   لا .. ده أساس.
  
"
70076,"
   ليا فترة كدا من شهر رمضان بدعي ربنا بشخص في الحلال انه يجمعني بيه بس بتيجي فترة كدا ببقي خايفه اكون حتي ضيعت ايام رمضان المباركه بالدعاء بيه و ميكنش هو ليا نصيب فيه وبتجي عليا فترات خوف وعدم اطمئنان مش قله يقين فالله بس مش عارفه ليه و خايفه حقيقي افضل ادعي واصلي قيام و هو غلط ف انا تايهه اكمل دعيا؟س
  ","

   ادعي ربنا بالخير حيث كان .. أنت ما تضمنيش سعادتك مع حد.
  
"
70077,"
   حبيت بنت جدًا واتعلقت بيها واتفجئت إنها بتحب غيري وانا مدمر ومش قادر أنساها ولا افكر فيها
  ","

   اجمد .. محدش يستاهل!
   
   الحب لا يُتسول يا رجل.
  
"
70078,"
   يا شيخنا أنا بحبك فـ الله جدا مبدأيا كده خلافاتي مع أهلي دايما إني برفض العرسان لأن لسه ملاقتش اللي يملي عيني وأقتنع بيه من وجهة نظهرهم إني كده بدلع وكبرت وإن خلاص فرصي ف الجواز بتقل أنا 25 سنه ومش شايفه إني كبرت + امي بتسمعني دايما كلام مؤذي لما أرفض حد وحاليا أنا مش بكلمهم مش عارفه اعمل أي معاهم💔
  ","

   مبدئيا كده ما تقوليش لرجل بحبك في الله .. مهما كانت نيتك سليمة!
   
   ثانيا حقك تكون لك مواصفاتك في شريك حياتك .. المهم تكوني واقعية، بدون أفورة.
  
"
70079,"
   ردة فعلك لو شخص مقرّب قال لك: أريد الإبتعاد عنك كي لا أتعلّق بك؟
  ","

   هساعده بكل صدق!
   
   أنا لا أتحمل تعلق أحد يؤذيه .. دون طائل.
   
   وغالبا هو مخدوع يعني .. مش شايف الصورة كاملة.
  
"
70080,"
   تابعونا ..
  ","

   ابتداء من اليوم سأشرع بإذن الله في شرح أسماء الله الحسنى بدرس الثلاثاء الأسبوعي .. ال 7:30 مساء بتوقيت القاهرة.
   
   وذلك عبر البث المباشر لصفحة مركز الهداية الإسلامي بفيلادلفيا على الفيس بوك:
   

    https://m.facebook.com/alhidayah.center/
   

"
70081,"
   من استغني فنحن عنه اغني 💙
  ","

   والله يسهل عليه .. ويعوض علينا بخير.
  
"
70082,"
   ازاي اتجاوز دا بعد الطلاق..قلبي متعلق به بشدة
  ","

   لازم تعرفي تتجاوزي من تجاوزك!
   
   مش لازم بالضرورة نكره ونتمنى الشر زي ما ناس كتير بيفهموا معنى التجاوز ..
   
   الفكرة في قدرتنا على فتح قلوبنا من جديد، راجين الخير.
  
"
70083,"
   و اللي بيترفض يا شيخ بعد ما قدم كل مشاعره واتخذل فالآخر من أقرب حد ليه ، غصة فالقلب لا تزوول
  ","

   يتجاوز .. ويحفظ مشاعره لمن يستحقها.
  
"
70084,"
   ازاي اقدر اخد القرار الصحيح ف وقته طيب وماظلمش حد معايا؟
  ","

   لا .. منا مش هعيش معاكم!
   
   أنت تاخدي القواعد وتفهميها .. وكل واحد يطبق في حياته بما يناسبه.
  
"
70085,"
   شاب طلب نتعرف لاجل يخطبني ثم حكى لي إنه انا مترددة و بدو يتركني لهاد السبب لان هالشي يحسسه بالنقص و يقتل الشغف جواته و انا حبيته، بس كنت منتظرة هو يبادر بالتصريح بالحب هل ممكن ابادر انا و اعترف له بحبي كمحاولة لإنقاذ علاقتي فيه 😫
  ","

   اللي عايز يخطبك يا ماما بيخبط على باب بيتك!
   
   فوقي .. بلاش هبل ..
   
   كل اللي بيضحكوا عليكم بيدخلوا نفس المدخل.
   
   غلّي نفسك .. ما تتعامليش على إنك بضاعة مركونة مستنية أي حد يحن عليها ويشيلها.
  
"
70086,"
   هو الحب اللي بيجي من العقل اولا بيستمر؟
  ","

   هو أنضج أنواع الحب!
   
   الانفعال العاطفي الوقتي، غير المبني على أساس عقلي واقعي = بيوقع في اختيارات خاطئة.
  
"
70087,"
   ليه المشاعر الإنسانيه معقده اوي كدا؟
  ","

   احنا اللي بنعقدها .. لما بنكون مش فاهمين نفسنا، ولا قادرين ناخد القرار الصحيح في وقته.
  
"
70088,"
   قبول بناءً علي إنه بيحبني و هيعاملني بما يرضي الله و أنا هعامله بما يرضي الله و يمكن حبه يتزرع فقلبي مع الأيام ؟
  ","

   بس تبقي مستعدة إن الحب ممكن جدا ما يتزرعش .. بالتالي لازم يكون فيه أساس من الاحترام والقناعة العقلية تكون كافية لسير الحياة بهدوء واستقرار.
  
"
70089,"
   هو انا مش فهمه ازاي ممكن محبش حد بيحبني ويهتم بيا وبقدرني !!!
هو فيه حاجه اسمها كده اصلا
  ","

   فيه .. الأرواح بصمات، وبعضها لا يتطابق .. مهما حاولنا.
  
"
70090,"
   طب يا شيخ مش هما بيقولو خدي اللي يحبك ؟
  ","

   (هما) يقولوا اللي (هما) عايزينه!
   
   و(احنا) نختار اللي ينفعنا في حياتنا.
  
"
70091,"
   يعني لازم يبقى اخذ وعطاء صادق من الاتنين من القلب 
ولكن يا شيخ الواحد خايف يخسر شخص حبه الحب ده هي دي المشكله وكمان ازاي تواجه الشخص ده بانه مينفعش !؟وانت بالنسباله الشخص اللي عاوز يكمل معاه حياته
  ","

   المصارحة من البداية أرحم من قتله بالبطيء في رحلة استنزاف.
  
"
70092,"
   غ.س بناء على اني اكيد هحبه من حبو واهتمامه بيا واني مينفعش اضيع حد بيهتم بيا كده مش موجودين اصلا
  ","

   مفيش حاجة اسمها أكيد!
   
   فيه حاجة اسمها هل هناك نقاط التقاء وتوافق وميل مبدئي .. مؤهل يتحول لحب أو احترام وقناعة عالأقل ..
   
   ولا هي أنانية وحب تملك واستخسار؟!
  
"
70093,"
   انا عملت كدا  لا بحبه ولا قادره ع بعده ودلوقتى انا فوضع مش عارفه اعمل ايه لان انا اتخطبتله وحقيقي مفيهوش عيب وبيحبنى ومش عارفه اسيبه مش عشان انا مش بحبه ولاكن عشان خلاص  اهلي مش مقتنعين بأني المفروض اسيبه لانه مفيهوش عيب
  ","

   ظالمة!
   
   له ولنفسك.
   
   هذا الضعف بيوقعكم في مصايب ..
   
   أنا أبغض هذا النمط الشخصي.
  
"
70094,"
   ما ممكن اعامله بما يليق به ويستحق بس محسش انه من جوايا او المشاعر صادقه 
ده يعتبر ظلم ليه ؟ ولا هاجي ف الاخر واتعب لعدم الصدق في المشاعر
  ","

   الزيف لا يصمد أمام حوادث الأيام.
  
"
70095,"
   طب حضرتك شايف لما حد يتقدم و يبقي مقدملك كل حاجه ممكنة بس مش عارف تحبه ، وقتها الرفض و لا القبول ؟
  ","

   قبول بناء على إيه؟!
  
"
70096,"
   رأي حضرتك بقا ف الاهتمام المفرط بدون تقدير من الشخص الآخر!
  ","

   تعلّق مرضي.
  
"
70097,"
   ممكن حد يحبني و يقدملي كل حاجه و نا مقدرش اعمل دا فأرفضه !!
  ","

   يا تعامله بما يليق به ويستحق .. يا تنسحب وتخرج من حياته بأفضل وأسرع طريقة!
   
   أما إبقاؤه على طريقة:  ""لا بحبك ولا قادر على بعدك"" = فأنانية ونذالة.
  
"
70098,"
   هو قال كدا نتيجة للي بنشوفو اليومين دول من الزواج بشكل عام
  ","

   فيه ناس بياكلوا أكل فاسد ويتسمموا ..
   
   نبطّل ناكل؟!
  
"
70099,"
   طب ليه يا شيخ اللي بيهتموا بينا اوي مبنعرفش نديهم حقهم زي ما بيدونا او ف الغالب بنزهد فيهم
  ","

   لا يفعل هذا نبيل.
  
"
70100,"
   لو مكنتش قولت وتمكن كنت هعارض حضرتك
  ","

   المواقف العارضة اللي فيها قصور وخطأ = الكل معرّض لها وبيقع فيها!
   
   الضابط هل بنراجع نفسنا وبنصلح ونعوض ولا لأ؟!
   
   الحب يجعلنا نفعل ذلك.
  
"
70101,"
   متغبش علينا كتير ياشيخ اليوم اللي بتغيبه بحسه ناقص والله اللهم ادم استخدامك ولا يستبدلك🤩
  ","

   يا رب .. يا رب ..
  
"
70102,"
   فعلا يا مولانا الفصلان من السوشيال ميديا مفيد جدا خصوصا الفتره دي انا قفلت من رمضان وبفضل الله كان افضل رمضان يكون مثمر بالنسبالي ربنا يردك سالم غانم يارب ويكفيك اي شر
  ","
  ….
  "
70103,"
   ‏الإهمال يقتل الحب مهما كان قوياً
  ","

   لم يكن حبا يوما إن تسرب له الإهمال .. وتمكن.
  
"
70104,"
   بحس ان عدم الزواج طُهر، رأي حضرتك ايه
  ","

   أطهر من خلق الله قال:
   
   وأتزوج النساء.
  
"
70105,"
   ياشيخنا انا تعبت من السوشيال ميديا ومش عارفه ابعد عنها وبتأثر فيا في كل مره وتدمرني اكتر🤦🏻‍♀️🤦🏻‍♀️🤦🏻‍♀️💔
  ","

   اقفلي كل حاجة .. اعملي deactivate لكل الحسابات.
   
   خدي هدنة عيشي فيها مع القرآن، والذكر، والقراءة، والتواصل الواقعي مع أهلك وأصحابك.
   
   تصالحي مع نفسك أهم حاجة.
  
"
70106,"
   أمريكا الكرونا والثورة ربنا يلطف بيكم
  ","

   يا رب يا لطيف.
   
   عشان ما نبقاش نبالغ في جلد شعوبنا!
   
   الهمجية والغوغاء في كل مكان.
  
"
70107,"
   قبضوك كاام علشان متردش عليا؟
  ","

   نفس اللي هتبقضهولي عشان رديت!  ☹
  
"
70108,"
   متقدملي شاب مطلق وعنده ولدين و يلي رشحوه ذكروا انه متدين وأخلاقه عالية 
بس انا بخاف من فكرة اني ح ربي ولاد مش اولادي و اني ممكن اظلمهم مع ان الاولاد ح يفضلو ببيت جدهم 
بتمنى انك تنصحني و تديني رأيك
  ","

   أنت بس اللي عارفة استعدادك وطاقتك!
   
   حقك توافقي .. حقك ترفضي.
  
"
70109,"
   خطيبي شاف عندي كتاب ألف باء فراش الزوجية اللي حضرتك كنت بتنصح به .. خدت منه الفون و قلبت الموضوع ضحكنا و غيرته .. لكن مُحرجة من وقتها و خايفة يكون أخد نظرة معينة .. أحسبه ع خير عاقل و رجل و ذو دين و خُلق و ملتزم بالحدود هل دا يعيبني ف شيء ؟! قلقانة
  ","

   ولا كأن حصل حاجة.
  
"
70110,"
   انا خايفه اوى مش من كرونا والله بس بجد خايفه ونفسى حد يطمنى
  ","

   سيبيها لله .. محنا كل يوم بنركب سيارات، مين ضامن ما يعملش حادثة ويموت؟!
   
   خذي بالأسباب .. وفوضي لله أمرك.
  
"
70111,"
   سؤال لسة جاي في بالي حالا هو فيه فول في أمريكا وطعمية وكدة 😂😂
  ","

   كنت فين أنت في المراجيح؟!
   
   عموما آه يا سيدي طبعا .. أهو:
  
"
70112,"
   ايه نوعية الكتب يا شيخ اللي فرقت مع حضرتك وأثرت في التفكير والوعي؟!
  ","

   كتاب حياتي يا عين 😁
  
"
70113,"
   انا مريضه ومركبة كانولا ف ايدي اليمين ومش بقدر احركها
هل عليا إثم اني اشرب واكل او اخد الدوا بالشمال؟
  ","

   لا أبدا.
   
   ربنا يشفيك ويعافيك ويقومك بالسلامة ..
  
"
70114,"
   Can you sing and dance? If not, do you wish you did?
  ","

   آسك!
   
   هو أنا عشان جيت أمريكا يقوم يسول لك تصورك ده؟!
   
   اختشي .. عيب.
  
"
70115,"
   تايهة وقلت افتح الاسك ابعت لمحمد عطية يمكن يرد عليا جالي اشعار انك مجاوب من دقيقة واحدة 
معرفش هي رسالة ولا مجرد هبل مني
  ","

   هبل 🙄
  
"
70116,"
   صورتك بعد الطلاق!
  ","

   https://m.facebook.com/story.php?story_fbid=2983468458399646&id=100002095644279&sfnsn=mo
  
"
70117,"
   ألقاكم يا صحبة الجنة 💚
  ","

   فاجأني أن كثيرا منكم يتابع التليجرام .. ويبدو من أسئلتكم الكثيرة أنه كانت هناك قناة باسمي تنشر من منشوراتي وإجاباتي على الآسك، وأغلقت!
   
   عموما لم أكن أعلم عنها شيئا .. وجزاهم الله خيرا على جهدهم ..
   
   وهذه قناة لي يقوم عليها من أثق فيهم ..
   
   تنشر من حروفي ما قد يروقكم ..
   
   تابعوها 💚
   

    https://t.me/mohammed_attia
   

"
70118,"
   ربنا يقويك ويستعملك ولا يستبدلك ويجعل نيتنك خالصه مخلصه ليه يارب.
  ","

   يا رب .. يا رب .. يا رب ..
  
"
70119,"
   والله انا خايفه يوم تزهق مننا يا شيخ بسبب كده وتقرر تقفل والناس اللى يتقرأ وتستفيد من الاجابات تتظلم😢مش كده يا جماعه !
  ","

   هو اليوم ده جاي جاي بإذن الله!
   
   مش عشان زهق أو قرار بعد .. أبدا ..
   
   ما بيننا عهد أرجو أن نجتمع به في الجنة.
   
   لكن عشان محتاج أعيش الحياة بهدوء .. بهدوء، ما استطعت.
   
   مش هغيب تماما .. لكن هيقل معدل تواجدي جدا.
  
"
70120,"
   طيب يا شيخ البنات برده لها حور ولا لأ
  ","

   الحور نساء 🤦🏻‍♂️
   
   البنات يتزوجن .. ليس في الجنة عزب.
  
"
70121,"
   يا شيخ لو سمحت جاوبني! هو لو دخلت أنا وزوجي الجنة _ إن شاء الله _ وكان له حور... هيحب الحور أكتر مني ؟!  😔 يا ريت تجاوب يا شيخ بعد إذن حضرتك حتي لو السؤال تحسه عقل أطفال شوية
  ","

   مش هيحب حد أدك .. ولا حد هيكون أجمل منك.
  
"
70122,"
   فيه البومين دول تريند صورتك في الطلاق وقصص مأسوية يا شيخ .. والواحد حاسس إنه هيتعقد فممكن تقولنا إيه هى مواصفات شريك الحياة الكويس
  ","

   الصراحة بأه أنا زهقت من الناس اللي بيدخلوا يسألوا في حاجات قلتها وكررتها كتير جدا .. سيما لو لسه متكلم فيها من شوية، في نفس الجلسة، زي السؤال ده.
   
   مش فاهم ده تفسيره إيه؟!
   
   هل مش متابع ولا بيقرأ أصلا الإجابات .. وداخل عايز سؤاله وبس؟!
   
   طيب بتثق في رأيي إذن بناء على إيه لو أنت مش متابعني؟
   
   طيب لو متابعني ليه بتكرر الأسئلة بالطريقة المؤذية دي .. سيما لما بتكون نقاط شخصية تعرضت لها وبينتها في وقت ما، لغرض ما .. وقلت مش هتعرض لها تاني!
   
   ألاقي نفس الأسئلة تاني .. بكل إصرار ..
   
   هل ده تجاهل ولا إهمال ولا استفزاز؟!
   
   أنا ما تلزمنيش الزحمة والأعداد .. أنا لو عندي عدد محدود بنتعامل فعلا كأننا عيلة عارفين بعض، وفيه ثمرة واقعية لشغلنا مع بعض = هيكون أريح لقلبي وأسعد لروحي من حروف كثيرة، تذهب أدراج الرياح.
   
   الله المستعان .. ما تزعلوش من حدتي .. لكن الموضوع صار متكررا حد الملل الحقيقة.
  
"
70123,"
   خاطب م شهر ونص اول 20 يومم كنا تمام بعد كده قالت مشاعري مبتتحركش ومحتاجه وقت افكر وتقول هفسخ وترجع تقول محتاجه وقت.امبارح قالت مش عاوزه نتكلم او نتواصل لحد ما انت تيجي واشوف مشاعري هتكون ازاي لاني في الرياض ومستني انزل اجازه .ومش عارف اعمل ايه
  ","

   ده الطبيعي في الخطوبة (الطياري)!
   
   أسبوع نشوف بعض .. سفر لسنة بتواصل ممل ومنقوص ولا يكشف أي شيء عن الطباع وتقييم القادم .. نزول على الزواج .. اكتشاف غالبا للصدمة ..
   
   للأسف أسوأ سيناريوهات الارتباط .. مع تعاطفي التام وتقديري للظروف والأحوال.
   
   عموما .. وقف التواصل خالص .. خدوا راحة تفكروا بهدوء وتقيموا الموضوع دون ضغوط .. حاولوا تحطوا إديكم فين المشكلة بالضبط.
   
   (وكلام مني لك كأخ غالبا كلامها يعني عدم الاستمرار .. والحياة أقصر وأبسط من حبسها في زنزانة حد ..
   
   في الناس أبدال، وفي الترك راحة).
  
"
70124,"
   حال ابو انس دلوقتي : لا لا مش قادر رجعوني العيد تاني 😂😂😂
  ","

   على أساس الماسنجر يعني بيطبطب علي، ولا بطل نكد يوم واحد!
   
   كلهم يسألون أبا أنس .. لا يسألون عن أبي أنس ☹
   
   اللهم المدد .. والإخلاص لوجهك.
  
"
70125,"
   حتة الحجاب أنا ولدي ملتحي وفي عرف اليومين دول متشدد يعني بس عمره ما قالي البسي حاجة معينة دايما كان يسألنا عن الصلاة ومازال حتي الآن لما لبست ملحفة اول كلمه قالهالي إنتي أميرة في نظري الوقتي أنا شيفك أجمل بنت في الدنيا وماما طبعا كانت متغاظة😂😂 عشان مش عايزاه بس الحمدلله اعتدلت الوقتي ورضيت الكل
  ","

   بناتنا والحجاب !
   
   الشرع والعقل والواقع يشهدون بأن التربية السليمة المشبعة للبنت نفسيا ودينيا وعاطفيا بين أب كريم ديّن وأم حنون تقية (أو حتى مع أحدهما لظرف ما) = تنتج بلا أي عقبات أو عُقد أو إجبار، وردة زاكية العطر، محفوظة الجمال للمحظوظ ابن الحلال !
   
   (ولو تأخر أو مجاش فعزها بربها والرحمة في بيتها = حقيقة رأس المال وسعد الحال والمآل).
   
   أنثى بما تحمله الكلمة من معاني النقاء والبهجة والدلال والعطف .. وكذا حب الستر والحجاب، والتحفظ عن الأغراب.
   
   هذه القاعدة .. والهدى هدى الله وحده.
   
   أما كثير من البيوت فللأسف إما أب لاهٍ أو أم غافلة .. وأخطر من ذلك من يدعيان التدين ظاهرا فيما يبدو للناس ثم هما في البيت يمثلان أسوأ صورة لهذا الدين في نفوس الصغار ..
   
   لا تسل عن طبيعة الحرمان .. ولا عن افتقاد الأمان .. لا تعجب من النفور الذي تراه غير مبرر من مظاهر شعائرية بغضوها في الوالدين أو أحدهما .. وليس في الدين الذي ربوا على صورة منقوصة ومشوهة منه !
   
   وفجأة تنتفض الغفلة الجافية، ويتذكران أن كليهما راع ومسؤول عن رعيته .. نعم مسؤولان عن تغطية جسدها لما بلغت، ولم يعبئا بروحها التي عرّوها طوال عمرها بالقسوة والخوف ..
   
   وهنا تنشأ المعضلة !
   
   نفور يقابله إصرار .. وبغض يقابله اتهام وتخويف بالنار ..
   
   فإما رضوخ ينتظر لحظة الانفجار .. وإما تمرد يمضي في طريق أسود؛ رغبة في الثار !
   
   يا معشر من آمن بالله واليوم الآخر اتقوا الله في أبنائكم .. خافوه وارجوا رحمته في الإحسان لبناتكم ..
   
   هيئوا نفسياتهن منذ الإدراك للحجاب .. اسمحوا لهن بانطلاق الطفولة واحتياجات الأنوثة داخل البيت .. لا تكبتوهن ولا تطمسوا فطرهن؛ فالله خلقهن لينشأن في الحلية !
   
   أعطوهن الثقة في أنفسهن، في جمالهن، أغرقوهن في نعيم الثناء عليهن .. ليكنّ في البيت بالسعد فواحات، وخارجه تبعا لذلك بالحجاب فخورات، على عهده ثابتات، مخلوطا بلحمهن ودمهن حتى الممات.
   
   إن وجدتم نفورا وقت وجوب الفرض = فاتهموا تمهيدكم .. وأعيدوا حساباتكم .. واستدركوا ما فات .. واستمطروا الهداية بالدعوات !
   
   إياكم والإجبار بقسوة وغباء .. وجهل وجفاء .. فالعواقب إن لم تصل للإلحاد، لن تقل عن تراكمات نفسية تسري كالسم في الأجيال، يتوارث شؤمها الأحفاد !
   
   كرروا النصح دون ملل .. حذروا وخوفوا بالله برفق وحسم ولين وشدة، دون كلل ..
   
   وابرؤوا لله -إن عجزتم- من سوء العمل.
  
"
70126,"
   طرحة يعنى ولا خمار😂
  ","

   المهم يكون واسع وساتر .. طرحة أو خمار.
  
"
70127,"
   لينك الصفحه من فضلك
  ","

   https://m.facebook.com/profile.php?id=1005293822826451&ref=content_filter
  
"
70128,"
   الواحد حاسس انه كان في مكانه كبيره وقت رمضان ونزل لمكان وحش جدا مش عارف اي السبب
  ","

   هيكون لي لايف اليوم على 7:30 المغرب بإذن الله بتوقيت القاهرة على صفحة مسجد الهداية .. نتكلم فيه في الموضوع ده.
  
"
70129,"
   هو تبيه غريب بس دا احساس الواحد فعلا 
لما بفتح صفحتك كأني قعدة علي بحر في اسكندرية الواحد مش بيفكر فاي حاجة حرفيا ذهن صافي وبس.
  ","

   يا رب دايما!
   
   الله يسترنا بستره ..
   
   وكم أحب الاسكندرية.
  
"
70130,"
   فعلا يا شيخ كلمة مخدرات رهيبة!.. في بنت بعرفها كل ما تنزل ثقتها بنفسها بتنزل الرابط لكم حدا يمكن بيبعتوا الكل يقولولا منحبك.. وعيونك وجمالك!.. اخر مرة في حدا استلمها وصار يتنمر عليها لدرجة خلتا تقفل حساب الفيس🤕.. فعلا يا ناس ابتعدوا عن هل قصص💔
  ","
  ….
  "
70131,"
   اسمحلي اجاوب ياشيخ انا بنت وعملت صراحه ده كانت بتجيلي مسجات كنت هتجنن واعرف مين اللي باعتها وأوقات كتير كنت بعرف وللاسف كنت بشيل من الناس دي وبقي فيه شويه كره ناحيتهم غير الوقت اللي ضاع ف التفكير مين اللي بعت ف مترددتش لحظه اني اقفله
  ","
  ….
  "
70132,"
   بمناسبة الموضوع ده كنت هتخطب لشخص حسيت انى فرحانة بيه من يوم الرؤية ورفضت لأسباب الكل يراها تافهه وسبحان الله أجد الراحة فى حياتي 
هى جوازة واحدة لا تبقى صح لبيت أبي أولي بيا الحمد لله يارب على نعمة أننا مسلمين نختار بعقولنا إلى نفتحله قلبنا بعدين
  ","

   ربنا يكملك بدينك وعقلك.
  
"
70133,"
   لو فضلنا نسمع ونشوف راي الناس فينا مش هنعرف نعيش
  ","

   الذي مدحه زين، وذمه شين = الله.
   
   وبس.
  
"
70134,"
   عودا حميدا للمشاكل 😂😂
  ","

   النكد داخل بصدره 😅
  
"
70135,"
   انا كنت مفكرة ان الناس كلها بتحبنى والله او مبيكنوش اذى ليا بعد ما عملته لقيت كمية قرف نحيتى !!!! اقفله ؟
  ","

   بلا تردد.
  
"
70136,"
   والله والاسك كمان ياشيخ عليه حقدة كتير

ربنا يعافينا ويبعدهم عننا
  ","

   لا تفتحوا على قلوبكم أبوابا لا داعي لها.
  
"
70137,"
   طب والكلام الكويس اللي بيتبعت عليه ؟
  ","

   مخدرات.
  
"
70138,"
   حرفيا الواحد كرهه الزواج من الموضوع دا وكرهه الرجاله مستحيل تكون دي رجاله طبيعيه
  ","

   ما تبنوش قناعاتكم وأحكامكم على سيناريوهات المشاكل!
   
   فيه مجرمين ومرضى من الطرفين .. رجال ونساء.
   
   أنتم تحاولوا تحسنوا الاختيار .. وتسيبوها لله .. وبس.
  
"
70139,"
   بخصوص تعدد الزوجات ف واحد الله يصلح حاله متزوج 3 وطول النهار بوستات كيد وهزار عن التعدد وكأنه دخل الجنة 
بعيدا عن كوني بنت يعني بس انت راضي وهم راضيين ليه تغيظ فينا عاوزة افهم
  ","

   خفة عقل!
   
   عافانا الله وسلمنا.
   
   ولا يغيظكم ولا تغيظوه ..
   
   كل واحد وقيمة حياته وهدفه منها ..
   
   ما تشغلوش بالكم بحد.
  
"
70140,"
   هو حضرتك لما بنتك تكبر هتلبسها خمار أم حجاب عادي
  ","

   دوري أحببها وأعلمها وأرغبها وأشجعها .. عشان وقتها تلبس لوحدها، بكل حب.
   
   ومش فاهم يعني إيه خمار أو حجاب عادي؟
  
"
70141,"
   بعتلك صور لتشطيب جديدة ومطابخ يا مولانا
ابقى شوفهم وقولي رايك
  ","

   جميل حبيبي .. تسلم إيدك ..
   
   أخونا أبو علي مقاول تشطيبات يا جماعة، وأحسبه رجلا أمينا في عمله .. والله حسيبه.
  
"
70142,"
   مكنتش نية تشهير لازواجهم قد ماكان بنية العظه وان مهما قالك هتغير بعد الزواج متصدقيش ولو حسيتي حاجه غلط من الاول اجري لان احساسك ييكون صح
  ","

   ما ده اللي بقالنا سنين بنقوله .. للطرفين!
   
   احكموا على الوضع الحالي .. ما تعشموش نفسكم بأوهام ..
   
   يلا .. الله المستعان ..
   
   رب يصلح الحال والبال.
  
"
70143,"
   طيب هو ليه الناس بتحمل المطلقه نتيجه طلقها او العكس  وبتبقى عقبه للزواج مره تانيه 😔 مهى ممكن تكون طريقه التفاهم  بينهم  انا مبقيتش فاهمه حاجه 😢😢😢
  ","

   والمطلق برضه بيتعاقب على فكرة!
   
   المرأة أكتر بلا شك .. لكن الطرفين بيدفعوا تمن ده؛ لأن ده مجتمعك.
   
   عموما سيبوها لله .. كل واحد بياخد نصيبه ..
   
   خدوا بالأسباب وبس.
  
"
70144,"
   من فترة الكلام عن تعدد الزوجات كتر اوي  على السوشيال ميديا، رأي حضرتك ايه؟
  ","

   ناس فاضية.
  
"
70145,"
   انا فالجروب ده وهو جروب محترم جدا الهشتاج كان صورتك بعد الطلاق  وكل واحدة كانت بتتكلم عن ازاي استرجعت نفسها بعد طلاقها وليس القصد منه الاهانة للطرف الاخر وكما ان الجروب ده سيكرت يعني مفيش واحدة منهم تعمدت تسئ للطرف الاخر ومعظم القصص اللي عليه مكانوش بيتكلمو ف تفاصيل الانفصال كان الغرض منه الدعم ليهم
  ","

   يبقى الكلام اتسرب واتعرف ازاي؟!
   
   يا فندم جروبات للنساء فقط نص اللي فيها بيكونوا رجالة متخفيين .. وجروبات للرجال فقط برضه بيكون فيها نساء بدافع الفضول والفراغ.
   
   فحافظوا على نفسكم.
  
"
70146,"
   كلهم اغلب من الغلب يا شيخ ..وانا معترضة ع ان الكلام يطلع بره الجروب ويتناقش كده ويبقى محل سخرية كمان
  ","

   للأسف غلط .. غلط تستأمنوا أي جروب.
  
"
70147,"
   يا شيخ من حكاياتهم تحس ان الرجالة دى ذئاب وهم اتظلموا فعلا حتى مكنش فيه فضل يذكر انا عن نفسى كرهت الرجالة والجواز واتقفلت منهمم حرفيآ
  ","

   وفيه نساء عايزين الحرق!
   
   بلاش التحيز والتعميم ..
   
   الجرم موجود في الطرفين.
   
   أي نعم النسب بتتفاوت .. لكن الميل لطرف ضد آخر غلط.
  
"
70148,"
   ليه الموضوع متداول ومسمع بره كده ووصلك كمان يا شيخ ..ده جروب خاص بالدكاترة الفيميلز بس واهو بيحطوا همهم ع هم بعض ..وحقيقي الموضوع مؤذي نفسيا جداا وخلينا متفقين ان الست هي المتضرر الاكبر للاسف والاطفال طبعا
  ","

   عشان تعرفوا بس إن الفيس ليس مكانا آمنا للأسرار ودقائق الحياة الشخصية.
  
"
70149,"
   هو معقول كل نسبة الطلاق دي ؟ كتير اوي مطلقين وكلهم الظاهر منهم كويس وسنهم صغير ، تفتكر حضرتك ايه السبب ونتجنبه ازاي ؟
  ","

   أسباب كتير .. أهمها من وجهة نظري:
   
   1- اختيار من لا يشبهونكم والتصبر بحجج تبين الأيام أنها واهية.
   
   2- التعجل وعدم الصبر لاختيار أفضل الطرق للحل.
   
   3- تدخل الأطراف الخارجية في العلاقة .. والتي تفسدها، قصدت أم لم تقصد.
  
"
70150,"
   لا ازاى وأنا دكتورة ووايت كوت يتعمل فيا كدة ، هو أنا بعد ما أهلي ربوني وبقيت دكتورة أختار غلط وانفصل ، مش ممكن .
  ","

   سبحان الله!
  
"
70151,"
   ايه رأي حضرتك في برنامج صراحة؟
  ","

   مؤذي!
   
   بوابة للحقدة ينفثوا عليكم من سموم قلوبهم.
  
"
70152,"
   منفصله ومتقدملي شخص عرفت انه بيشرب حشيش زي ما بيقولو تفاريح 
وانا رافضه المبدأ والي حواليا بيقولولي مفيش شاب مبيشربش واقعدي معاه شوفي مميزاته 
انا الي صح يا شيخ مش كده !
  ","

   أنت صح .. هم كذبة ظلمة.
  
"
70153,"
   ايه رأى حضرتك فى هاشتاج صورتك بعد الطلاق والكلام إللى اتقال عنه؟
  ","

   أول مرة أسمع عنه!
   
   والنبلاء فقط هم من يرعون ولو حق العيش والملح بعد انتهاء العلاقات ..
   
   مكايدات السوشيال ميديا ونظام (فش الغل) = قاع لا ينزلق له من يرجون لله وقارا.
   
   قال الله: ""ولا تنسوا الفضل بينكم"".
   
   طيب دول آذونا وظلمونا واتجنوا علينا؟!
   
   حسابهم على الله .. ونحفظ قلوبنا وأخلاقنا مما لا يليق بنا.
   
   وبس.
  
"
70154,"
   كل سنة وحضرتك طيب وبألف صحة وسلامة يا شيخ 💙🌸
  ","

   وأنتم جميعا .. بنعمة وسعادة ورضا وعافية وثبات.
   
   تقبل الله منا ومنكم ..
   
   وأعاد علينا الأعياد بالخير والقبول والرضوان.
   
   نعلن انتهاء فقرة المراجيح ..
   
   ونلتقي غدا بإذن الله على خير ..
   
   ألقاكم يا صحبة الجنة 💚
  
"
70155,"
   ايه الثريد المبهج ده 🤗
  ","

   الله يديمها نعمة ..
  
"
70156,"
   اي الذنب اللي ربنا مش ممكن يغفره ؟
  ","

   لا ذنب تعجز عنه رحمة الله!
   
   المهم صدق التوبة.
  
"
70157,"
   من قلب الصعيد هنا😂كل سنة وحضرتك طيب ياشيخ والعيد الجاي تكون بتعيد علينا من بيت العدل🤲🏻😂❤❤
  ","
  🤲🏼😅
  "
70158,"
   سؤال يا شيخ محمد 
انت ع كدا ف الغربة بتغسل بنفسك وتكوي هدومك بنفسك وتعمل الأكل بنفسك وتروق البيت بنفسك وكل الأمور اللي زي كدا 
معلش سؤال بس مش اكتر
  ","

   أيوه!
   
   الكوي بالنسبة لي أسوأ مهمة .. والأكل جاهز، مش بعرف أطبخ ..
   
   وربنا يصلح الحال والبال 🤲
  
"
70159,"
   اكتر لون بتحبه؟
  ","

   تحفة الزفير دي مثلا!
   
   بتمنى أجيبها ..
  
"
70160,"
   والشيخ عبدالرشيد صوفي سمعت له
  ","

   طبعا .. بحبه جدا ..
   
   تلاوته زي موج البحر .. انسيابية وبتسحبك لبعيد ..
   
   بالذات مثلا سورة الحديد.
  
"
70161,"
   كل سنه وحضرتك طيب يا شيخ
  ","

   وأنتم جميعا بخير ونعمة وسعادة ..
  
"
70162,"
   بتحب تسمع تجويد قرآن بصوت مين من الشيوخ المصريين .. قديما وحديثا يا شيخ
  ","

   قديما المنشاوي ومحمد عمران - حديثا حسن صالح وصابر عبدالحكم
  
"
70163,"
   في الجنة مفيش حزن  ولا هم ولا غم ولا حسد ولا حقد 
في الجنة مفيش كروبات ولا ضيق ولا بلاءات 

في الجنة مفيش تعب ولا حد يظلمك 

في الجنة روح وريحاااااان  ونضرة النعيم 
ف
في الجنة سيدنا محمد صل الله عليه وسلم 


في الجنة ما لا عين رأت ولا أذن سمعت ولا خطر علي قلب بشر ⁦
ربنا يجعلنا من أهلها يا مولانا
  ","

   يا رب صحبة 💚
  
"
70164,"
   يارب ترد ربنا يسعدك 
عاوز وحدة كل سنة وانتة طيب 🌷
 من الخمسمية واحدة الي قولتهم 
جت علي الواحدة بتاعت العبد الغلبان 
احبك في الله. 💚
ثقة فالله هترد
  ","

   رب يسعدك 🤍
  
"
70165,"
   حتي في المراجيح مفيش رد ليه يا دنيا بتحطي على جرحي كولونيا
  ","
  😂
  "
70166,"
   ي شيخ هو اي هدفك ف الحياه حاليا
  ","

   أعيش الباقي في أمان وسلامة .. ويستعملني ربي فيما وفقني إليه، حتى ألقاه .. راضيا عني.
  
"
70167,"
   كنا مستنيين المراجيح بفارغ الصبر يا شيخنا عيد سعيد علي حضرتك واعاده الله عليك وعلي اهلك واحبائك باليمن والبركة 😍😍 ورزق رقية وعائشة وأنس بر والدهم ..""))
  ","

   يا رب ..
   
   رب يسعدكم.
  
"
70168,"
   وأنا من المحاربين القدامى هنا يا شيخ 🏇
كل عام وحضرتك بخير.
  ","

   وأنت بسعادة وعافية ..
  
"
70169,"
   ولو متأخرة شوي😅
كل سنة وانت طيب مولانا 😍
  ","

   وأنت طيب وبخير 🤍
  
"
70170,"
   ازاي انتظم في الدايت من غير ما ازهق 😂😂😂 وصلت الوزن الي كنت محدده وبعدين فتحت في العيد في الكحك
  ","

   لا حرج عليك في العيد 😁
  
"
70171,"
   وانا كذلك اول مره احضر العيد مع صحبة الجنه. بس والله انبسط جدا لغم اني اتابع في صمت
  ","

   يا رب دايما ..
  
"
70172,"
   بتعرف تطبخ يا شيخنا؟ متحسسنيش اني الرجل الوحيد.😂💔
  ","

   عيب عليك!
   
   أطبخ إيه بس.
  
"
70173,"
   يعني اعمل ايه عشان حضرتك ترد عليا قبل م اموت 😔
  ","

   سامحني.
  
"
70174,"
   طيب مرة واحدة بس رد عليا 😥 وقول لي ربنا يجبر بخاطرك 💛
  ","

   يا رب .. جميعا يا رب ..
  
"
70175,"
   حفظت ف رمضان اول جزئين ف البقرة من تسجيلات التراويح بتاعت حضرتك
  ","

   كده فيه ختمة كاملة .. نفسي أنزلها وأمنتجها ..
   
   الله ييسر ..
  
"
70176,"
   لما بتحس ان الناس بتعتبرك مهم _وحضرتك كدا طبعا، بتعمل ايه عشان متوصلش ل احساس العُجب
  ","

   هم يعجبهم ستر الله علي!
   
   أنا عارف اللي تحته .. ومش بنساه ..
   
   فلا أغتر بثناء .. ولا أحبط بذم.
  
"
70177,"
   كنت دائما بدعيلك في رمضان ربنا يبارك لك في اولادك و يحفظلك أهلك و يردك سالما غانما معافي من كل سوء و يكتبلك الخير كله عاجله و آجله بعض من دعواتي لك
  ","

   يا رب تقبل .. يا رب.
  
"
70178,"
   يارب تبعد عنا وعنك كل مكروه
  ","

   يا رب 🤲🏼
  
"
70179,"
   ربنا يجعلك دايما سبب ف فرحة قلوبنا
  ","

   اللهم خالصا لوجهك.
  
"
70180,"
   اكتر اسم دلع قريب لقلبك يا مولانا ؟
  ","

   أمي تقولي: حمادة .. أبي يقولي: حكوش .. أخي يقولي: أوخويا.
   
   وأنا بحب: حمودي.
  
"
70181,"
   عمرك مرديت عليا 😥
عيد سعيد
  ","

   كل سنة وأنت طيب 🌹
  
"
70182,"
   رد عليا انا كمان عشان افرح زيهم 😍 ربنا يجبر بخاطرك و يفرح قلبك
  ","

   يا رب جميعا ..
  
"
70183,"
   كل سنه وانت طيب يا مولانا وعيد سعيد عليك ❤❤
  ","

   وأنت طيب وبنعمة وعافية حبيبي 😍
  
"
70184,"
   قولتها ي شيخ .. وبتدعيلك بالستر والصحة
  ","

   يا رب .. يا رب ..
  
"
70185,"
   يا شيخ قولنا اكتر ايموشنات مستفزه بالنسبه لك 😂
  ","
  🙂😊
  "
70186,"
   الله يسعد أيّامك ويبشّرك بالجنة
  ","

   يا رب جميعا ..
  
"
70187,"
   لو سمحت يا شيخ هى الدروس بتاع المسجد هترجع امتى ، انا استنيتها امبارح بس حضرتك مفتحتش لايف
  ","

   امبارح إيه بس!
   
   نلقط نفسنا بعد رمضان طيب.
  
"
70188,"
   والله ي شيخ غيابك كان مأثر كتير  ، عودا حميدا و ربنا يطول لنا في عمرك و يجعلك سبب دايما لتوجيهنا للطريق الصح و الثبات عليه
  ","

   الله يرضى عنك.
  
"
70189,"
   رد علي قبل ما تسكر المراجيح وادعيلي افرح انا كمان
  ","

   ربنا يسعدكم جميعا.
  
"
70190,"
   انا ولا مراجيح بيرد ولا نكد بيرد يبقي اكيد انا قرمط
  ","
  😅
  "
70191,"
   كل سنة وحضرتك طيب يا دكتور أحسبُك على خير والله حسيبُك استفدت من حضرتك كتير جزاك الله كل خير ⁦❤️⁩⁦❤️⁩ أنا من صحبة الجنة القدامى وبدخل أقرأ في صمت وأخرج في صمت رد عليا بقا 😁😂🌸
  ","

   حبيبي .. الله يسعدك ويرضى عنك 🤍
  
"
70192,"
   ف رمضان ياشيخ كنت انا وبابا وماما واخواتى لازم نقعد نسمع الايف بتاعك حضرتك وبعدين نقوم نصلى الفجر
  ","

   يا فرحة قلبي!
  
"
70193,"
   حضرتك عرفت الاسك وعملته بقالك قد اي ؟ 😂
  ","

   أظن من خمس سنين.
  
"
70194,"
   وهو أنا مش هنول الشرف وحضرتك ترد عليا ولا ايه 😂..أسعد الله قلبك💜
  ","

   والجميع يا رب ..
  
"
70195,"
   ما ترد بقي يا ابني انت ...
  ","

   حاضر 🥺
  
"
70196,"
   مناسبة الدروس .. والدتي كانت بأفضل النت بعد الفجر .. ففي رمضان كنت بفضل اتحايل عليها واقولها درس الشيخ محمد وهقوم .. لحد ما بقت بتعقد جانبي تسمع 😅 
الله يسعدك ويراضيك
  ","

   الله يسعدكم ..
   
   خليها تدعيلي 🙏🏻
  
"
70197,"
   كل عيد وحضرتك مجمعنا ي شيخ 
ولُقانا الدعوات💙💙
  ","

   يا رب 🤍
  
"
70198,"
   بحبك في الله 
انا ولد
  ","

   أحبك الله يا حبيبي ورضي عنك 😍
  
"
70199,"
   خمس سنين بجري ورا حضرتك ف كل ابلكيشن عشان عظيمة ترد يلا اهو كيو ي صابت ي خابت ..""
  ","

   سامحني.
  
"
70200,"
   كل سنة وحضرتك بخير.حضرتك بتحاول تبهجنا رغم إن باين جدا الزعل على حضرتكم عساكم بخير ،ابهج الله قلوبكم وبدل حزنكم فرحا ورضا عنكم.
  ","

   يا رب جميعا .. يا رب.
  
"
70201,"
   قدوة مع زوجات الرسول مع الفتح مع مواقف من حياة الرسول والله والله أنا حبيت الرسول حب وبقيت أبتسم كدا وأقول حبيبي يارسول الله من قلبي  ومواقف الزوجات  أنا روحي طارت في السحاب هذا الرمضان بالله جزاك الله خير ياشيخ بجد  والدكتور نصر ومحاضراتكم   إكني داخله الاسلام من جديد حقيقي 😍😍
  ","

   الله يتقبل يا رب ..
  
"
70202,"
   هى المراجيح دى شغالة يا عمو ؟
  ","

   الناس فوق أهو!
  
"
70203,"
   سؤال شاغل بالي النت عند حضرتك انليميتيد ولا باقة معفنة زي عندنا كده
  ","

   ههههههه
  
"
70204,"
   مره ترزى مشا فى حته مقطوعه خيطها 🚶‍♂️🚶‍♂️
  ","

   بلوك ☹
  
"
70205,"
   اول عيد أحضره مع صحبه الجنه 🥺🥺⁦♥️⁩ كل سنه وانت طيب رد عليا اللهى تنستر
  ","
  🌹
  "
70206,"
   شيخنا الجميل هيرد عليا دلوقتي ! شوف شوف رديت اهو
  ","
  😅
  "
70207,"
   روح ربنا يجبر بخاطرك ياشيخ زي ما جبرتني و رديت عليا 🌹
و الله دعيتلك اليوم من قلبي
  ","

   اللهم استجب ..
  
"
70208,"
   الحب دا مش ببلاش لأ ؛ دا فيه سهر وأجوية وصوت روعة ونصايح جميلة جدا مش حاجة هينة يعني 😅💙.
  ","
  😍
  "
70209,"
   متأكده ان حضرتك هترد المرادي 😢😂
  ","

   حصل.
  
"
70210,"
   مرة حضرتك وصفتني بالهبلة عشان رفضت عريس هو كان أحلى مني بعديها بسنة جه اتقدم تاني من شهرين ووفقت ولقتني هبلة زي محضرتك بتقول😊وان الشخص طلع بني أدم عادي ليه عيوب ومميزات
  ","

   ما تزعلوش من ردودي لما بيكون فيها شدة!
   
   هو عشم وحرص عليكم بس.
   
   ربنا يسعدكم ..
  
"
70211,"
   حضرتك سمعت سواعد الاخاء؟
  ","

   تابعت برنامج قدوة لفهد الكندري
   
   حاجة تفرح القلب.
  
"
70212,"
   شيخ نعمل ايه ف الفراغ 🙊🤭
  ","

   صينية فراغ بالبطاطس 😁
   
   سخيفة .. أدري أدري.
  
"
70213,"
   ادعيلي ربنا يفرحنى بقا بما إن حضرتك رايق كده 😂⁦❤️⁩
  ","

   ربنا يفرحك ..
  
"
70214,"
   انا اتعلمت منك اسلم اموري لله ف كل نفس ف حياتي واني اي حاجة هتحصل هي خير حتى لو مش ظاهر منها ده غ المحنة 
ربنا بجازيك خير
  ","

   الله يسعدك ..
  
"
70215,"
   وأنا هيترد عليا امتي ي شيخنا ده انا من صحبة الجنه القدام اووي 😂♥️
  ","

   كل سنة وأنت طيب 🌹
  
"
70216,"
   ما سر بهجة العيد هنا 🤗💜؟
  ","

   الله يديمها 🤍
  
"
70217,"
   متخيلتش ارجع اتابعك تاني لما ترجع كنت مضايق جدا من ردودك في موضوع معين..سبحان مغير القلوب😁
  ","

   مشروب على حسابي هنا يا ابني.
  
"
70218,"
   حضرتك مبهج جداً بجد انا عملت الاسك مخصوص عشان اتابع حضرتك😊
  ","

   يا جماعة ما تتعودوش على كده والله 🤦🏻‍♂️
  
"
70219,"
   رد عليا ف اي حاجه الهي تنستر😢😂
  ","

   أي حاجة 😁
  
"
70220,"
   دفعولك كام عشان ماتردش عليا ؟
  ","

   خدوهم تاني 🥺
  
"
70221,"
   ردّين ليا ف نفس الثريد محدش يكلّمني تاني بقي 😅😂
  ","

   والتالتة تابتة.
  
"
70222,"
   هترد علي النهارده ولا لا
  ","

   كل سنة وأنت طيب 🌹
  
"
70223,"
   ما تقولي كدا  ي شيخ افتح مواضيع إيه مع جوزي بدل الصمت دا🚶🏻‍♀️🚶🏻‍♀️
  ","

   اتفرجوا على حاجة وكل واحد يقول رأيه وفهم منها إيه ..
  
"
70224,"
   نصيبي فين 😌
  ","

   على الدايري 😁
  
"
70225,"
   احنا صحيح ملمناش عيديه بس انت كفايه علينا ياشيخنا 🌹
  ","

   جبر الخواطر ↖️↖️↖️
  
"
70226,"
   تالت عيد مع صحبة الجنة،وكالعادة مبهج🎈
  ","

   يا رب دايما ..
  
"
70227,"
   أكتر حاجه فرحتك النهارده يا شيخ ؟ 😂
  ","

   إنكم تفرحوا 🤍
  
"
70228,"
   وادي انتظار للرد     ادعيلي يا شيخ بأي شئ بالله ويا ايت بالهداية 💙
  ","

   رب يهدينا جميعا ..
  
"
70229,"
   ماشوفناش أنس ورقية وعائشة العيد ده 😌
  ","

   صح النوم 😒
  
"
70230,"
   انا عاطف معاكم في الثريد 😂
  ","

   تعال يا عاطف
  
"
70231,"
   هى دى المراجيح ولا بلاش 😅
  ","

   زيتناها الحمد لله .. بدأت تقلب في الهوا أهو 😁
  
"
70232,"
   نفسي مرة اشارك ف المراجيح معاكم و ترد عليا يا شيخ 😅
  ","

   كل سنة وأنت طيب 🌹
  
"
70233,"
   واحده هنا كل سنه وانت طيب 🎊🎉🥳
  ","

   كل سنة وأنت طيب 🌹
  
"
70234,"
   كان اي حلمك وانت صغير يا شيخ؟ 😃
  ","

   الصراحة مكنتش بحلم بحاجة 🤷🏻‍♂️
  
"
70235,"
   الصلاة فى المساجد ممنوعة عندكم برضو؟
  ","

   الحمد لله الذي أكرمني .. الحمد لله.
  
"
70236,"
   فرحت قلوبنا اللى يفرح قلبك ياشيخ 🌹
  ","

   يا رب دايما 🤍
  
"
70237,"
   طب زلجنا معاك طيب 😂
  ","

   أنا هزقك وخلاص ..
  
"
70238,"
   دا أنس يا شيخ؟
  ","

   لا، ده عبدالله .. من طلابي هنا.
  
"
70239,"
   بتعمل ايه في العيد في زمن الكورونا ؟
  ","

   أنت شايف إيه؟ 😌
  
"
70240,"
   حسرة عليا .. جرجير مفيش كلام 🙄
  ","

   حد لاقي طيب!
  
"
70241,"
   المراسله اللي هي الرسالات المكتوبه بالايد
  ","

   يا عم ما تصدقش .. دي كانت إجابة مشهورة في ركن بريد القراء بالصحف.
  
"
70242,"
   هوايتك ايه ي ابو انس؟
  ","

   المراسلة وجمع الطوابع 😁
  
"
70243,"
   الله يديمك ويبارك فى عمر حضرتك ويسعد قلبك ويريح بالك قول آمين
  ","

   آمين .. آمين .. آمين ..
  
"
70244,"
   لا مجبر خالص  😂😂
  ","

   مجبر جدا
  
"
70245,"
   كيف اجعل الشيخ يرد ع اسكاتي زيكم بدون رووت احبابي في الله 🙂🙂👍
  ","

   مبروك 😃
  
"
70246,"
   بتجاوب ع كله إلا أنا 🙂
  ","

   محصلش.
  
"
70247,"
   الثريد دة بقى امتى يخلص 😒 وندخل ع النكد عندي سؤال 🥺😓
  ","

   بكرة ☹
  
"
70248,"
   والله ياشيخ انت سبب فرحنا كلنا وجود حضرتك بيسعدنا وكلامك بيرسم البسمه على وشوشنا
  ","

   يا رب دايما 🤍
  
"
70249,"
   ي شيخ بلاش نكد وخالى الصفحة فرفوشة كدا ع طول بئى وجعنى من الضحك😂😂😂😂😂😂
  ","

   ساعة وساعة!
  
"
70250,"
   انا استسلمت خلاص ،، ما عاد اسأل 😔
  ","

   بدون زعل 🌹
  
"
70251,"
   أكتر شعور بتحسه بيفرحك ؟
  ","

   لما أكون سبب في فرحة حد .. لما أنام آخر اليوم ممتن لفضل الله في كل تفصيلة.
  
"
70252,"
   عمرك روحت الملاهي قبل كدة يا شيخ
ولو روحت ايه اكتر لعبة حبتها بما إننا في ثريد المراجيح 😂
  ","

   مليش فيها أوي .. بروحها مجبر وبلعب مجبر عشان الأولاد بس.
   
   حتى شوف 😁
  
"
70253,"
   يا شيخ هو أنت خسيت ولا بيتهيألي صورة العيد شكلك فيها خاسس😂
  ","

   بيقولوا برضه!
   
   الله يجبر خاطركم 😃
   
   هو فعلا أنا مكلتش رز خاااالص طول رمضان وكنت حريص جدا في الفطور والسحور.
   
   بس مع الآيس الكريم اللي قاعد ببلبعه من يوم العيد ده فالوضع يخوف 🤦🏻‍♂️
  
"
70254,"
   انا اول مره اشوف شيخ زى حضرتك كده يفتح نفس السائل😂 وعنده قبول وروحه حلوه جدا ⁦💛 بحبك ف الله يا شيخنا 💙💙💙
  ","

   ما تاخدش على كده .. ده عشان العيد بس 😅
  
"
70255,"
   ما تقولنا كدا ي شيخ اية اكتر فقرة بتحبها ف الطيارة👀😂 صعود هبوط وقت الاكل ولا مبتحبش الطيارات اصلا كدا يعنى
  ","

   وقت أكون جنب الشباك .. والرحلة نهارية .. وأذكر ربنا مع تأمل السحاب.
  
"
70256,"
   يا شيخ دي نكتة البخاري 🌚😂😂
  ","

   محدش يقوله طيب ☹
  
"
70257,"
   شو أخبار الفلسطينيين معاك؟ ببعتولك مقلوبه وقدره ولا لأ؟
  ","

   بدون مجاملة .. أكرم ناس عاشرتهم!
   
   ممكن يكون في طبعهم نوع من الشدة .. لكن صفة الكرم فيهم أصيلة.
  
"
70258,"
   بطلو تأليس عليا بقي هو انا لو كنت اعرف اي المندي دا كنت قولت كده  😕
  ","

   ده مندي اللحم .. وفيه مندي دجاج!
   
   المندي هي طريقة الطهي .. اللي بتعتمد في أصلها على حفرة في الأرض، وبيستعاض عنها في المطابخ بفرن خاص .. اسمه فرن المندي.
   
   وأشهى مندي تاكله في حياتك اللي بيتعمل في طلعات البر.
  
"
70259,"
   إيه اكتر شخصية كرتونية بتحبها وليه
المايك معاك⁦🎤
  ","

   برضه ده 😁
  
"
70260,"
   اكيد ميسي رئيس اتحاد الكرة في الدوري ده😂
  ","
  😅
  "
70261,"
   ياشيخ ما تطمنا عليكى وتقولوا بتعرف تطبخ ولا لا 😂
  ","

   منا قايل من زمان!
  
"
70262,"
   اي المندي دا انا فكرته فريق كوره 🙂
  ","

   بيلعب في دوري المعيز 😅
  
"
70263,"
   أكلت مندي قبل كدا ياشيخ
  ","

   عشت في السعودية 10 سنين!
   
   لحم كتافي من المندي 😂
  
"
70264,"
   ما احنا مبنعرفش نفتح مواضيع يادي الليلة😂😂😂
  ","

   هتقولولي!
   
   وتروحوا تخطبوا ولا تتخطبوا .. وتتعبونا معاكم ..
  
"
70265,"
   نعمل فقرة نكت 😂😂😂
  ","

   آه زي مرة واحد جاب لحمة ومجبش لمحما 😩
  
"
70266,"
   نلعب ياشيخ فوازير 😂
  ","

   بس كده أنا اللي هتدبس لوحدي 🤷🏻‍♂️
  
"
70267,"
   حضرتك اتكلم فى اى حاجه واحنا معاك
  ","

   منا من يوم العيد بتكلم في أي حاجة 😅
  
"
70268,"
   مبتقولناش كل سنة وأنتو طيبين زي كل سنة لما حد بيبعت لك😂
  ","

   كل سنة وأنتم طيبين 🌹
  
"
70269,"
   فيفاا يلا ي شيخناا 😍❤
  ","

   عندك أونلاين؟
  
"
70270,"
   المراجيح السنة دي مش عجبانا يا شيخ🙂
  ","

   اقترحوا ..
   
   دي فرصتكم.
  
"
70271,"
   غنوا معايا غنوا، قولوا ورايا قولوا .. 
كتّر ياربِّ في أفراحنا واطرح فيها البركة وزيد ♥️
  ","

   فيه حاجات كده لا تفقد طعمها .. مهما مر الزمن.
  
"
70272,"
   هو مين سعد نبيهه ده يا عمو ابو أنس ؟ 😅
  ","

   اللي بيخليها ذكرى جميلة لبعد العيد!
  
"
70273,"
   كلت ايه النهارده ياشيخ ؟
  ","

   طلع اختراع والله 😃
  
"
70274,"
   شكل أسألة  النكد كتير 😂😂 استهدوا بالله يااجماعة هنسيب ليكم المجال بعد العيد 😂😂
  ","
  😅
  "
70275,"
   تلاعبني بيس يا شيخ؟؟ 👀
  ","

   مليش فيها .. اللي يلعب فيفا صعب يرجع للبيس.
  
"
70276,"
   بيلعب فيفا وسايبنا 😏😏😒😒
  ","

   والله ما حصل ..
   
   يلا آخر جلسة في مراجيح هذا العيد ..
   
   وبكرة النكد بكرة 🥺
  
"
70277,"
   اصحي بقي اصحي بقي اصحي بقي  😡
  ","

   صحيت 😃
  
"
70278,"
   انا بنت وعندي كورونا هل لو مت قبل قضاء ايام رمضان عليا زنب؟
  ","

   ربنا يشفيك ويعافيك ويصرف عنك .. هتبقي تمام بإذن الله وهتصوميهم .. ما تقلقيش.
  
"
70279,"
   ما الذى تتمناه الآن ؟!
  ","

   رضا الله عني.
   
   الآن وفي كل أوان.
   
   هنام بأه شوية ..
   
   ألقاكم يا صحبة الجنة 💚
  
"
70280,"
   يا جدع رد عليا مش كده
  ","

   ما تزقش طيب ☹
  
"
70281,"
   انا جبت من الكتا نسختين نسخة ليا ونسخة لولادي وانا اصلا مش مخطوبة حتى 😂🤦‍♀️🤦‍♀️
  ","

   ما هو أنا وصلني سؤال في رمضان كانت بتقول هل يجوز إخراج زكاة الفطر عن زوجي المستقبلي؟!
   
   وهي مش مخطوبة أصلا.
   
   هتجننوني 🥺
  
"
70282,"
   الكتاب دا ي شيخنا جبته واهديته لحد عزيز عليا وبدون شك الكتاب كان سبب في تغيير فكره تماما وقرب م ربنا اكتر وسعيده بكدا وجزاك الله خير ❤❤
  ","

   الله يسعدك ..
  
"
70283,"
   انتي لي مستغربه انه بيرد عليكي انا كل م ابعتله سؤال بيرد عليا رغم ان كل اللي بابعته حاجات هايفه بس بافرح انه رد  🥳🥳😂
  ","

   الهيافة هي الحل 🤦🏻‍♂️
  
"
70284,"
   تعرف هاخد الإجابة اسكرين شوت ووتتبروز دا حضرتك أخيرا رديت عليا بعد سنتين محاولة 😅ربنا يبارك فيك ويسعدك ويكرم أصلك الطيب ونلقاك ف الجنة🌸
  ","

   يا رب .. يا رب ..
  
"
70285,"
   طب انا حجزت انس من دلوقتى 😂
  ","

   أنس لما شاف السؤال 😂
  
"
70286,"
   غ.س دي علامة يامارد شكلى انا كمان هقول لاء بعد متابعة حضرتك وقراءة الكتاب عرفت اي الصح واى اللى يتوافق عليه واللى ميتوافقش الله يبارك فيك يارب وتفرحني بالرد علي السؤال وتتدعي لى😁🤲
  ","

   ربنا يسعدك ..
  
"
70287,"
   مش بحب حد و لا قلبي متعلق بحد و لا بيتقدملي حد😂و عايشه من غير زعل و راضيه و مبسوطه💜😂مع اني بشوف ناس نفس حالتي و زعلانين و مستنيين العريس😆هل أنا بخير؟!🙄
  ","

   بكل خير ..
  
"
70288,"
   قولنا بتحافظ علي وزنك ازاي الله يكرمك الواحد نفسه يخس بس بيحب الاكل اوي 😂😂🚶
  ","

   وأنا بحبه أكتر منك 🤦🏻‍♂️
   
   الأمور كانت باظت مني شوية .. لكن الحمد لله بدأت تظبط تاني من رمضان ..
   
   نظم مواعيد الوجبات وكميتها .. بلاش أكل بعد 8 بالليل.
  
"
70289,"
   هتروح كندا ليه ي شيخ 😃
  ","

   هروح السرير أقصد 😁
  
"
70290,"
   والله يشيخ محمد انا مستغربة ، مرتين احلم اني بقلك ع عريس متقدم وتقولي لأ ،وف نفس اليوم والله حد يقولنا فعلا واهلي يعتذروا ، 
شكل د خدمات إضافية لصحبة الجنة
  ","
  😅
  "
70291,"
   ايوه يا شيخ، احنا بنصلي الفجر وبنرجع ننام تاني بعد الشروق😅🤦‍♀️ 
احنا ف أمريكا الشمالية هنا في كندا

علي العموم، ربنا يدخل علي قلبك السرور، زي ما بتسعدنا يا شيخ..
  ","

   منا شوية وهروح برضه 😅
  
"
70292,"
   كأنك بقالك شهور بعيد عن هنا شيخ! يعني الواحد فاكرك بقالك كتير ماجتش هنا ولا رديت علينا وكلمتنا كده زي مايكون عدا سنه مش شهر
  ","

   جمعنا الله دوما على خير ..
  
"
70293,"
   شكرا لحضرتك جداا انا بقيت أقوي كتير بكلام ونصايح حضرتك وحافظت ع علاقتي بخطيبي ومن غير خوف وجايين النهارده بإذن الله عشان نتفق ع كتب الكتاب .. ادعيلنا 💜
  ","

   رب يسعدكم ويتم عليكم بخير ..
  
"
70294,"
   لا حقيقى صوره العيد غير 
حتى لو انه فى حظر .. اهم حاجه الذكرى 
مش شرط نلبس عشان نخرج ..نلبس عشان نفرح
  ","

   الصور تحت والله 🤦🏻‍♂️👇
  
"
70295,"
   ولادك دول لو متاح نشوفهم كنا قولنالهم تعالوا نتصور معاكوا انتوا بالنسبالنا ولاد حد من اعز الناس انتوا اهم عندنا من ولاد اشهر مشاهير العالم والله😍
  ","

   الله يسعدكم ..
   
   هما وصيتي لكم .. أحب أن يعلموا يوما أن أباهم ترك لهم إرثا نبيلا في قلوب الناس.
   
   آمين ..
  
"
70296,"
   يا شيخ محمد، حضرتك صاحي بدري أوي، الساعة لسه ٦ ونص..
  ","

   صلاة الفجر!
   
   وقلت أصبح عليكم .. عشان آخر يوم في مراجيح العيد 😃
  
"
70297,"
   ربنا يبارك ف عمرك ي شيخ و يباركلك فيهم جميعا اللهم آمين💜
  ","

   يا رب ..
   
   والمسلمين.
  
"
70298,"
   ربنا يحفظك ليهم و تشوفهم زي ما أنت حابب و يرضيك بيهم
  ","

   يا رب .. يا رب .. يا رب ..
  
"
70299,"
   في اباء قاعدين مع ولادهم ومش عارفين يفرحوا بيهم واولاد مش حاسه بوجود أبائهم ربنا رايد يبعدك عنهم بس تفرح بيهم وهما يحبوك ويفرحوا بيك ربنا يجمعهم بيك علي خير ياشيخ محمد ويبارك فيهم ويسعدك بيهم
  ","

   الله يجبر خاطرك.
  
"
70300,"
   لم نرى صوره لاولادك بلبس العيد هذا العيد ☺
  ","

   سلامتك!
  
"
70301,"
   مش بتفكر تاخد الاولاد معاك يا شيخ
  ","

   لو حصل بعد استقرار أموري بإذن الله هيكون أنس بس .. ياخد الكلية هنا مثلا.
   
   بكتب ده ليه؟!
   
   عشان لو مت يعرف أنا كنت بتمناله إيه.
  
"
70302,"
   ارى ان القلب الاخضر💚 تحول الى ابيض🤍🙊
  ","

   عجبني 😃
  
"
70303,"
   ايه علاقة الجبهة بالنظارة يا شيخ ، الجبهة بعيدة عن النظارة ، ما انا بسجد بيها عادي
  ","

   عادي .. ده تعودي أنا بس.
  
"
70304,"
   أمان مادي ولا عاطفي يا شيخ لو مش متوفر الاتنين ،، ايه ال يخليك تستحمل الحياة
  ","

   العاطفي طبعا.
   
   لكن لازم قدر من المادي يوفر الأساسيات.
  
"
70305,"
   لشغل وإقامة عائلية مش بهدف اساسي ادخار ، بلد عربي ولا
  ","

   ولا!
   
   بس خد بالك من تحدي تربية الأولاد.
  
"
70306,"
   مش لازم كله يبقه اكل ياشيخنا ممكن يبقه فيه شويه معلومات شخصيه لو مفيهاش فضول يعني
  ","

   34 سنة.
  
"
70307,"
   نوم بنضارة 😒😒😏😏 ياجماعة حد يسكت الناس دي طب أفرض اتكسرت قال أنام بالنضارة قال 🤓🤓
  ","

   الأسوأ من كسرها إنها تتلوى .. وتبقى مايلة عالوش!
   
   عذاب.
  
"
70308,"
   يادكتور بالله عايزه احفظ الثريد عشان اجابتكم تتحفظ عندي
  ","

   تم.
  
"
70309,"
   ليه بتخلع النضارة مع كل سجود ،انا بنام بالنضارة عادي مش بتزهق
  ","

   عشان أعرف أمكن جبهتي ووجهي.
   
   تعودت على هذا.
   
   وأما النوم بالنضارة فمش بيفرق في وضوح الأحلام 🤦🏻‍♂️
  
"
70310,"
   دي بركة دعواتنا ليك بالسعادة ياشيخ، ربنا يديمنا ليك بجد 😪
  ","
  🤍
  "
70311,"
   أسعدك الله في الدارين ي شيخ💛
  ","

   يا رب .. آمين.
  
"
70312,"
   أولم تشتاق أن تضمهم إلي صدرك ؟!
  ","

   ده سؤال يتسأل لحد بعيد عن أولاده؟!
   
   عموما بلى .. أشتاق حد الاختناق بشوقي ..
   
   وفي نفس الوقت أحتسب ابتلائي في بعدي عنهم كما احتسبت ابتلائي في الطلاق، وسأظل أحاول ما حييت أن أظل أبا لهم كما يرضي الله ويحبون ..
   
   وأطمع في العوض بخير .. آمين.
   
   ودي آخر مرة هقرب من هذه المساحة .. سامحك الله.
  
"
70313,"
   قولي بحبك في الميكرفون
  ","

   أسعدك الله 🤍
  
"
70314,"
   حقيقى ياشيخ محمد كنت مفتقدك جدا طول ما انت قافل ربنا يديمك نعمه فى حياتنا دايما ويرزقك ماتتمنى ويكتبلك الخير حيثما كان يارب العالمين
  ","

   يا رب .. يا رب ..
   
   الله يجبر خاطرك 🤍
  
"
70315,"
   حضرتك عندك كام سنه
  ","

   إيه علاقة ده بالأكل؟ 😅
  
"
70316,"
   ما شاء الله اللهم بارك ربنا يجعلهم ذرية صالحه🙈💜
  ","

   يا رب .. يا رب .. يا رب ..
  
"
70317,"
   الست عائشة 😍
  ","

   ادعولهم كتير ..
   
   رب يحفظهم ويسلمهم وينبتهم نباتا حسنا ..
  
"
70318,"
   اذا تسمح عايزين صورة اولاد حضرتك وحشونا والله⁦❤️⁩
  ","

   أنس ورقية 😍
  
"
70319,"
   ياشيخ محمد.. 
احكيلنا يوم العيد بتاعك كان عامل ازاي؟ 😂
  ","

   لغاية الظهر كان هيخلص على كده!
   
   وهقضيه بين معاكم وبين فيفا ونوم ..
   
   لكن أخ صاحبي الله يجبر خاطره اتصل علي وخرجني معاه .. وعشت جو عائلي مع أولاده ونسايبه، أنعش روحي.
  
"
70320,"
   بحبك في الله يا شيخ
  ","

   أحبك الله وبارك فيك 💚
  
"
70321,"
   إيه أكتر أكلة حبيتها في أمريكا
  ","

   محبتش أبدا أكل المطاعم هنا!
   
   إلا قلة قليلة من مطاعم البحريات الفخمة.
   
   وكذلك مطعم مشويات برازيلي في الداون تاون نسيت اسمه.
   
   ودي تدخلها مرة في الشهر بس .. لما تفتح بإذن الله 😅
  
"
70322,"
   المره الجايه ان شاء الله في الإنتقالات الشتويه 😂😂
  ","

   لعبة رأسمالية بامتياز 🤦🏻‍♂️
  
"
70323,"
   السعادة بالنسبالك تتمثل في ايه يا شيخ! ♥
  ","

   صفاء ما بيني وبين ربي.
  
"
70324,"
   فخر الأمريكيتين 😁🥰🥰
  ","

   يا سيدي أنا راضي بأمريكا واحدة 😅
  
"
70325,"
   هو الشيخ حسن ف أميركا
  ","

   نهار أبيض!
   
   في أمريكا من ييجي عشرين سنة.
  
"
70326,"
   الشيخ حسن صالح من أحب القراء إلي قلبي الله يبارك فيكم جميعا يارب
  ","

   وأنا أيضا أحب صوته كثيرا جدا ..
  
"
70327,"
   فين ابوصلاح ي مولانا ❤️
  ","

   آخر صفقة جبت ميسي!
   
   أبو صلاح حبيبنا .. بس الكارت الانفورم بتاعه غالي أوي.
  
"
70328,"
   إشتريت أيس كريم؟ 😂
  ","

   الحمد لله .. بعد هجران طوال رمضان😍
  
"
70329,"
   عاوزين نلعب 😂😂
  ","

   أنا دخلت الألتميت تيم فيفا 😃
   
   عاااالم تاني .. مش عارف كنت حارم نفسي منه ازاي ..
   
   ده فريقي في مدة وجيزة.
  
"
70330,"
   مبتقابلش الشيخ حسن صالح يا مولانا ؟
  ","

   قريب بإذن الله ..
  
"
70331,"
   بمناسبة العيد سلميلي علي دكتور نصر وقوله ليك محبين من صحبة الجنة 😍😍
  ","

   ادعوله وادعولي ..
   
   هذا الرجل من ألطف نعم الله علي.
  
"
70332,"
   هل المحشي بيعوض عن الفراغ العاطفي ! 😁😂
  ","

   المحشي والفراغ لا يجتمعان 😁
  
"
70333,"
   يادكتور عندي فراااااغ عاطفي 🤧🤧😭
  ","

   عندكم محشي؟
   
   هل أنتم عندكم محشي؟!
  
"
70334,"
   فينك ي شيخ
  ","

   كنت بتفسح 🥺
  
"
70335,"
   بقولك المراجيح مش شغاله مش شغاله 🥺🥺
  ","

   اطفيها وشغلها تاني 🤷🏻‍♂️
  
"
70336,"
   لا بقي لا بقي احنا اتكروتنا بجد السنادي🥺
  ","

   احنا الفجر أهو .. خلاص معاكم طول اليوم بإذن الله ..
   
   آخر يوم مراجيح ..
   
   وبكرة النكد بكرة 🤓
  
"
70337,"
   Would you be happy without money?
  ","

   لأ يا آسك!
   
   أكدب عليك يعني ؟!
  
"
70338,"
   اتابع المراجيح ولا أروح أعمل الأبحاث وأذاكر عشان الإمتحانات 😥
  ","

   روح اعمل الأبحاث .. وأنا هنام ..
   
   ولما أصحصح نكمل ..
   
   كل سنة وأنتم طيبين يا ولاد 🤍
  
"
70339,"
   بقيت بربنط في الانجليزي يا شيخ محمد ولا لسه؟ 😂😂 😂
  ","
  I am trying 😃
  "
70340,"
   لا تخرج قبل ان تقول سبحان الله يعني حيسافر ازاي
  ","

   هو يقصد الطريقة والسبب ..
   
   وأنا لا أعلم شيئا سوى لطف الله وكرمه.
  
"
70341,"
   هو ليه الحب الي هو حب دايما نهايته كدة يا شيخنا ما بيكملش
  ","

   مش دايما!
   
   لكن لازم الابتلاء فيه عموما .. لإثبات صدقه، وتدوين خلوده.
  
"
70342,"
   حضرتك سافرت ازاي
  ","

   بالطيارة 😃
  
"
70343,"
   هل عليا ذنب اني اعيش اعزب ؟
  ","

   ربنا يؤنسك .. ويهديك للخير ..
  
"
70344,"
   أدعى بشخص معين إنه يكون نصيبى ، و لا زوج صالح بدون ذكر أسماء!
  ","

   زوج صالح بالعموم ..
   
   ما نعرفش الخير فين.
  
"
70345,"
   يا شيخ اتمنى انى افرحك حضرتك كنت سبب فى ان جدتى يتعملها عمرها وكانت لسه متوفيه (اخت بعتت سؤال لحضرتك انها راحه عمره وحضرتك رديت عليها وانا بعتلها انها ممكن تعمل لجدتى ) دى اكتر حاجه فرحتنى فى حياتى ربنا يفرح قلبك وقلبها ودعيتلكم كتير  اوى فى رمضان بجد فسبحان من ساقكم الى عشان العمره
  ","

   ربنا يرحمها يا رب ..
   
   ويتقبل ويبارك الطيبين.
  
"
70346,"
   عمرك حبيت يا شيخ بجد ؟
  ","

   لا خير في قلب لا يحب.
   
   (الحب الذي هو حب .. لا العك الذي تنسبونه للحب).
  
"
70347,"
   ويدعيلي ربنا يرضى عني ويراضيني بالمره
  ","

   يا رب .. جميعا ..
  
"
70348,"
   ما انت اللي غلطان يا شيخ يعني يوم ما تخلي حد يدعيلك وتستجاب تخليه يدعيلك يجيلك كحك😂
  ","

   هو اللي قال 🤦🏻‍♂️
  
"
70349,"
   نفسك في إيه دلوقت ؟
  ","

   اللي دعالي أمس يجيلي كحك العيد .. يدعيلي بأه ربنا ييسر أمري كله ..
   
   عشان جالي فعلا 😃
  
"
70350,"
   ممكن اساللك ولا مش بترد بردو زي كل مرة😔😔
  ","

   اسأل .. بس مش مشاكل، اليومين دول ..
  
"
70351,"
   احنا اضحك علينا ف المراجيح 😢😂
  ","

   لا لا .. معانا النهاردة وبكرة ..
  
"
70352,"
   طب انا نفسي اشوف اللايف ده.
  ","

   كل ليلة كنا نبث صلاة التراويح على صفحة المسجد بالفيسبوك.
  
"
70353,"
   ممكن تعليق ..حضرتك حاطط أيدك الشمال ع اليمين وانت بتصلى عادى..!؟
  ","

   ده عشان التصوير بالكاميرا الأمامية بيخلف الصورة بس!
   
   نركز شوية.
  
"
70354,"
   متابعة حضرتك من زمان بس مش عارفة حضرتك بتشتغل ايه لو سؤال فضولي عن اللازم اعتذر
  ","

   إمام مركز الهداية الإسلامي، بمدينة فيلادلفيا / أمريكا.
  
"
70355,"
   شكرا عالمراجيح المعطلة دى 😳 وانا اللى قلت ان صحبة الجنة هى عيدنا السنادى شكرا يعنى 😅
  ","

   شغّل يا ابني ..
   
   يا فتاح يا عليم ..
  
"
70356,"
   تنام نصحي تصحي ننام يادي الليلة 😂😂😂
  ","

   سامحوني .. في رحلة العيد😃
  
"
70357,"
   انت لسه هتقوم ي شيخ حرام عليهم مشغلوش هنا تكبيرات وزعلانه اووى 😔 الله يسمحهم مشغلوش ولا مكرفون فىين امامن المسجد لنا الله من قبل ومن بعد
  ","

   https://m.facebook.com/story.php?story_fbid=3019861471425348&id=1005293822826451&sfnsn=mo&d=n&vh=e
  
"
70358,"
   الثريد دا عظمة اووي يا شيخ ربنا يباركلك
  ","

   الله يسعدكم ..
   
   هقوم بأه أجهز لصلاة العيد 💚
  
"
70359,"
   ايه الحاجه ال شوفتها في أمريكا وكنت بتقول مستحيل تشوفها أو مش متوقعها ي مولانا
  ","

   الروحانيات الإيمانية!
   
   الله يديمها نعمة.
  
"
70360,"
   ان شاء الله تستقر وتبعت لصحبة الجنة تيجي لك 🤣
  ","

   على أساس هبقى رئيس الكونجرس 😅
  
"
70361,"
   الكلام بين ولد وبنت يكون كلام عادى ومساعده ولا مفيش كلام بينهم
  ","

   مفيش.
  
"
70362,"
   فلوس الخليج ولا حياة الغرب؟؟
  ","

   الخليج معدش فيه فلوس زي من عشر سنين مثلا.
  
"
70363,"
   العريس اللى مرتحاله اكتر ولا العريس الاحسن من وجهة نظر كل الناس اولهم اهلى؟
  ","

   غالبا أهلك صح.
  
"
70364,"
   حياة الجامعه ولا الحياة العملية؟
هنرتاح لما نخلص يعنى ولا بيضحكوا علينا😂
  ","

   كل مرحلة ولها طبيعة تحدياتها.
  
"
70365,"
   اى المانجا المتقطعة دى فين البذرة نسرح شعرها
  ","

   ده أناناس 🍍
  
"
70366,"
   الماضي ام الحاضر؟
  ","

   دروس الماضي .. لحاضر أفضل، ومستقبل أجمل.
  
"
70367,"
   أدعي ربنا يرزقني بزوج صالح يشوفني و يختارني هو ويطلب رقم والدي ولا زوج صالح يجي عن طريق ناس ؟🤔 
أنا نفسي أعيش المغامرة وشعور الموقف الأولاني😂
  ","

   المهم يكون صالح.
  
"
70368,"
   اقاربك لوالدك ولا لوالدتك؟
  ","

   من صغري كنت مقربا دوما لعائلة أمي!
   
   وأحب عائلة أبي طبعا .. الحقيقة كرامة له أنا أحب من يلقي عليه السلام في الشارع.
  
"
70369,"
   معلم ولا متعلم؟
  ","

   المعلم لا يكف عن التعلم.
  
"
70370,"
   الزواج وانت تعبان نفسيا ومعندكش طاقة تدي الشريك انانية ولا رغبة في الاحتواء
  ","

   العلاقة اللي تتبنى على رمي الحمل كله على طرف = هتفشل.
  
"
70371,"
   يرزقك ما تتمنى * إن كان خيرا * ويرضيك بكل اللي هيكتبهولك ويجعلك تدرك حكمته فيه ليزداد الرضا واليقين :):)
  ","

   اللهم رضيت وأيقنت ..
  
"
70372,"
   قرايبك بالدم ولا اصحابك المقربين؟
  ","

   وماذا يغني الدم مع من لا يشبهونني!
  
"
70373,"
   ايه رأيك ف الصديق اللي انت بالنسبه له رقم ٢؟؟
  ","

   أتقبل تماما .. بس مش هيكون عندي رقم 1.
  
"
70374,"
   الاطفال الولاد ولا البنات؟
بتميل لاي جنس اكتر
  ","

   بعشق الاتنين!
  
"
70375,"
   شخصيتك زمان ولا دلوقتي؟
  ","

   دلوقتي!
   
   وأرجو مفقدش أجمل ما كان زمان.
  
"
70376,"
   المشروبات السخنة أم الباردة ؟
  ","

   الحلو البارد.
  
"
70377,"
   حضرتك هتفضل فى امريكا على طول🤔
  ","

   ادعيلي.
  
"
70378,"
   اسأل الله أن يرزقك ما تتمنى وزيادة
  ","

   يا رب ..
   
   ولكم بمثل ..
  
"
70379,"
   العيد ف الوطن العربي ولا ف امريكا
  ","

   في هذه الظروف؟!
   
   رمضان والعيد هنا = أجمل طعم في الدنيا.
   
   الله لا يحرمني بيته .. ما حييت.
  
"
70380,"
   تفضل التعبير عن رغبتك أما التجاهل
  ","

   حسب من أستأمنه على بوحي!
  
"
70381,"
   ليل ولا نهار
  ","

   ليل الشتا .. نهار الصيف.
  
"
70382,"
   صديق واحد مقرب ولا شلة اصحاب
  ","

   شلة .. فيهم كم واحد مقربين.
  
"
70383,"
   الصداقة ولا الحب
  ","

   الحب نوع خاص جدا من الصداقة.
   
   لو الحب استهان بحدود الصداقة ومقتضياتها = هيموت.
  
"
70384,"
   البطيخ أم المانجو😶😶😶
  ","

   اتفضل معايا
  
"
70385,"
   مصر ولا أمريكا😂😂😂
  ","

   الاتنين 😍
  
"
70386,"
   رمضان ولا عيد؟
  ","

   عملك في رمضان = هو مصدر فرحتك في العيد.
  
"
70387,"
   ورق العنب ولا الكرومب😂
  ","

   الكرومب مع البط.
   
   ورق العنب مع اللحمة.
  
"
70388,"
   العيش مع من تحب برغم اذينه ،، البعد وتكون وحيدا
  ","

   الحب مع الأذية = مرض.
  
"
70389,"
   الخلفة بعد الجواز ولا تاخد فرصة تتاقلم الاول
  ","

   لازم فرصة.
  
"
70390,"
   وحدة تكبرك ومناسبة ومعجب بها ولا تصغرك ومتعرفهاش غير شكلا ؟
  ","

   السن هنا ما ينفعش يكون نقطة!
   
   لو مقتنع فعلا.
  
"
70391,"
   سبحان الله كنت بتقول كده على الرياض ...سبحان الله ...ممكن يبقى الواحد راضى وحاسس بالنعمة ربنا يقوم ينعم عليه بنعمة اخرى ربنا يبارك لك
  ","

   كانوا حبايبي يقولولي ما تقولش كده عالرياض .. لعل ربنا كاتبلك الأفضل!
   
   أنا راضي عنك وعن قدرك واختيارك يا رب .. أنا بحبك يا رب.
  
"
70392,"
   ازاي العزوبيه حياه بلا معني ي شيخ ، والله بقينا نخاف مبقاش فيه حد بيكرم المرأة إلا ما رحم ربي وإن الواحده تعيش لوحدها افضل من حد يقلل فيها أو حد مش ملتزم ولا يراعي ربنا فيها ، الزواج بقي صعب جداا وصعب الإنسان يلاقي امان بسهوله في الزمن دا وحتي الحب مبقناش نعرف هو حقيقي ولا لا .
  ","

   الزواج يا يسعد القلب ويكمل الروح .. يا قلّته أحسن!
   
   إجابتي على سبيل لو بيختار بينهما.
  
"
70393,"
   ايه ال نفسك فيه يا شيخ محمد في ال جاى من عمرك ربنا يبارك في عمرك وعملك
  ","

   يثبتني ربنا على ما استعملني فيه من الدعوة إليه، ويرزقني البصيرة والإخلاص .. حتى ألقاه راضيا عني.
   
   ويبارك ذريتي ويقر بهم عيني .. في الدارين.
  
"
70394,"
   يعني مقوله اسلام بلا مسلمين صحيحة
  ","

   في جوانب معينة زي الرعاية الصحية والمساواة أمام القانون وسقف الحرية إن أحسن توظيفه = آه!
   
   في جوانب تانية كتير = مبالغة غير صحيحة.
  
"
70395,"
   هو انت متجوز ي شيخ ولو مش متجوز فانا عزبااء😂
  ","

   زواجي لازم يكون هنا في أمريكا.
   
   (لولا المساحة المفتوحة مش هجاوب على ده).
  
"
70396,"
   سهر ولا نوم
  ","

   النوم فعل صحي ضروري ..
   
   مهما كان السهر مغريا!
   
   راجع المنشور ده:
   

    https://m.facebook.com/story.php?story_fbid=2741281959284965&id=100002095644279&sfnsn=mo
   

"
70397,"
   الزواج من شخص تحبه و لن يريحك ولا شخص لا تحبه بس يريحك
  ","

   لا ده .. ولا ده!
   
   في الأولى هتتذل .. وفي التانية هتظلم، وممكن تخون.
  
"
70398,"
   جاوب علياااا امريكا فيها ناموس؟؟
  ","

   كتير جدا!
   
   أمريكا في الأصل غابات وأنهار.
  
"
70399,"
   لما بتمطر فامريكا بتعمل طين شبه عندنا؟؟😂😂😂معلش بس فضول
  ","

   مفيش تراب في الطرق عشان يعمل طين!
  
"
70400,"
   يعنى لو متاح الخيارين لحضرتك دلوقتى ترجع الرياض ولا تكمل فى امريكا؟
  ","

   أرجو الاستمرار هنا .. ما حييت.
  
"
70401,"
   المكرونة بالبشاميل ولا المحشي 😂
  ","

   المحشي الصح لا يقارن به شيء.
  
"
70402,"
   زواج ولا عزوبية ؟
  ","

   العزوبية = حياة بلا معنى.
  
"
70403,"
   المصارحة والعتاب ولا امشى علطول ملوش لزمة؟؟🙊😂😂
  ","

   بعض العلاقات، مهما حدث فيها من حزن وجرح = مجرد التقاء العيون كاف لمحو كل شيء .. حتى لا يعود للعتاب مبررا !
   
   وبعضها = استمرار العتاب فيها .. يعني أنك ما زلت تمثل شيئا ما ..
   
   غياب العتاب من العلاقات ليس مطمئنا دوما .. إنه لا يعني في كل حال غفران الذنب .. بل كثيرا ما يعني أنك (معدتش فارق) .. في نظر القلب.
  
"
70404,"
   الخليج ولا امريكا بالنسبة للشغل؟
  ","

   أنا شغلي محصور في مجال الدعوة .. بالتالي مقدرش أحكم على سوق العمل!
   
   بالنسبة للدعوة فلها هنا طعم تاني خالص ..
   
   الناس مقبلين، متشوقين يسمعوا عن ربنا .. يلاقوا حد يفكر قلوبهم عشان مادية الحياة ما تطحنهاش.
   
   لكني أظل ممتنا للرياض ما حييت .. فلولاها ما وصلت هنا.
  
"
70405,"
   الأمان ولا الحب؟
  ","

   مفيش حب بدون أمان!
   
   الأمان يودي للحب .. أو على الأقل يضمن لك راحة البال.
  
"
70406,"
   اسك ولا فيس!
  ","

   الفيس .. البلكونة؛ اللي بتعامل فيها برسمية شوية وبشوف فيها كل الناس، قريب وغريب.
   
   الآسك .. الصالة؛ اللي بكون فيها على طبيعتي أكتر وسط المقربين.
  
"
70407,"
   دعيتلك كتير مولانا كل عام وانت بخير
  ","

   وأنت بخير ونعمة وسعادة 🤍
  
"
70408,"
   نخلى ثريد اختيار بين حاجتين وحضرتك تختار😂
  ","

   احم!
   
   طيب ..
  
"
70409,"
   سمعتها يا شيخ كنت بسمع لايف أكثر من رائعه بارك الله فيك حسيتها كانت سبب في كسر الفتور ال حصالي من فترة جزاك الله عنا خير كثير
  ","

   الحمد لله رب العالمين.
  
"
70410,"
   وأنا و أنا 😂😂 
وعشان ترد كنت بدعي لحضرتك علي الفطار والقيام 😌
  ","

   يا رب تقبل 🤲🏼
  
"
70411,"
   وانا كمان والله نفسي ترد عليا مرة 😭🤠
  ","

   عيدكم مبارك 🎊
  
"
70412,"
   بارك الله فيك ياشيخ .. كل عام وانت بخير 💜
  ","
  😍
  "
70413,"
   انت فين دلوقتي 
ف أي بلد يعني؟
  ","
  🇺🇸
  "
70414,"
   نام وسابنا بعد ما سهرنا معاه 😏😏😏
  ","

   أنا نمت كويس 😃
  
"
70415,"
   ياريت الناس تسمع فيديوهات وصف الجنة علي صفحة المسجد لما فيها من جمال وراحة وطمأنينة وشوق 
بارك الله فيك ونفع بك دائما أحبك في الله أخي الكريم 
جمعنا الله في ظله يوم لا ظل إلا ظله  ❤❤
  ","
  😍
  "
70416,"
   نفسي ترد عليا مرة 🙄
  ","

   حصل 😌
  
"
70417,"
   يا شيخ ممكن ترد عليا لية مبقتش حاسس بأي حاجة ولا فرحة ولا اي حاجة رغم ان دة عيدالمفروض افرح لية مش بفرح !
  ","

   سيبها لله!
   
   افتح قلبك وأبشر ..
  
"
70418,"
   هي المراجيح خلصت ؟!
  ","

   ممتدة لثالث يوم العيد ..
  
"
70419,"
   اصحي ي ابو أنس العيد خلص 🥺🥺
  ","

   صلينا الفجر من شوية .. وهنصلي العيد بعد ساعة ..
   
   وأنا جعان 🥺
   
   أعمل إيه طيب.
  
"
70420,"
   يا عم الشيخ ممكن لينك صفحة المسجد على الفيسبوك 😶 متنساش انك حلفت انك هترد 🌚👀
  ","

   https://www.facebook.com/alhidayah.center/videos/263016954849279/?sfnsn=mo&d=n&vh=e
  
"
70421,"
   انا فى امريكا ومحتاج اتكلم معاك ضرورى ممكن الايميل
  ","

   لو عندك فيس بوك تكرم بمراسلتي الآن.
  
"
70422,"
   مينفعش يتنشر وبقاله تلات ايام يتغسل تاني 😴
  ","

   منا غسلته تاني ☹
  
"
70423,"
   دا النهارده اليوم العالمى للرد ع كل الرسايل هزعل جدا لو مرديتش عليا كل سنة وحضرتك طيب وصحبة الجنة طيبة وبخير 🌹
  ","

   يا رب جميعا ..
  
"
70424,"
   ماذا تفعل عندما يؤلمك قلبك يا شيخ!
  ","

   احنا في عيييد .. حرام عليكم 🤦🏻‍♂️
  
"
70425,"
   المراجيح عطلت كده ليهو
  ","

   دخلونا في مساحة شيخ الحارة 😅
  
"
70426,"
   تعبنا جدا من غيرك ي شيخ
ف حاجات كنت عاوزة استشير حضرتك فيها 
بس كالعادة مش هترد عليا 💔
  ","

   معلش .. مش الوقت.
  
"
70427,"
   ياجدعان استنوااا استنوااا انا صاحبة اقتراح المساحه المفتوحه يعني كلكوا هنا بسببي😂😂⁦❤️⁩ابعتلنا السلام لاولادك ووالدتك ووالدك ياشيخ تشوفهم علي خير بإذن الله احنا مش بندعيلك لوحدك احنا بندعيلهم هما كمان
  ","

   الله يسعدك ..
  
"
70428,"
   من احب الاصدقاء اليك من تقول له ما فى قلبك
  ","

   الله يعلمهم .. لا حرمتهم.
  
"
70429,"
   فرحت اوي بتوقيع حضرتك علي نسختي من صحبة الجنه  اكتر من فرحتي بالكتاب نفسه 😂❤❤
  ","

   شكرا للطفك ..
   
   والكتاب أهم بلا شك.
  
"
70430,"
   الامان دا مش مفترض الست هي اللي بتدور عليه 
معذرة على السؤال
  ","

   هدف مشترك .. لا قيمة للعلاقة بدونه.
  
"
70431,"
   حضرتك منشن و اللّه ع الصفة..و الأمان ده بيتعرف إزاي يا أبو أنس( لي تجربة و عرفت يعني إيه الأمان ده غالي جدا جدا اللّه المستعان)
  ","

   خلاصة التجارب كلها ستنبئك دوما أن الأمان لا يعدله شيء.
  
"
70432,"
   بتدعي لصحبة الجنه بايه ياشيخ محمد نفسي اعرف والله
  ","

   إن ربنا يجمعنا في الجنة .. فيتحقق لنا اسمنا.
  
"
70433,"
   اكتر اكل وحلويات حضرتك بتحبه ؟
  ","

   الأكل مع صحبة أحبها.
  
"
70434,"
   لي البنات كلها دلوقت بقت عاوزه تتزوج😂
  ","

   مش البنات بس!
   
   هذه حاجة فطرية.
   
   المهم الصبر وحسن الاختيار ..
  
"
70435,"
   اول مره ابعت وخايفه متردتش بس عالعموم عيدك مبارك وتقبل منا ومنكم يشيخ ❤
  ","

   جميعا يا رب ..
  
"
70436,"
   والحب ياشيخ مش بتدور عليه؟
  ","

   مفيش حب بدون أمان.
  
"
70437,"
   قولى جملة بتطمنك لما تسمعها
  ","

   ربكم أعلم بكم.
  
"
70438,"
   لا بقولك ايه يا شيخ ما انا مش همشي الا اما ترد عليا..انت تعرف انا بعتلك كام سؤال والسؤال بكام ميجا والباقه كلها كام ميجا اصلآ .. رد يا شيخ والا هجيبلك المنوفية كلها ونسافر أمريكا نعيد معاك😂😂💚
  ","

   تنور .. بس هات محشي معاك 😍
  
"
70439,"
   قولى أى حاجة هنا وفرحنى بالرد😂
  ","

   أي حاجة 😁
  
"
70440,"
   الروح الرياضية ⁦↗️⁩⁦↗️⁩⁦↗️⁩😂😂
  ","

   بدون حدود ..
  
"
70441,"
   هو حضرتك مش متزوج ياشيخ!؟
  ","

   كنت.
  
"
70442,"
   حاسه انك هتجاوب ع السؤال دا،ومن باب اننا ف العيد وكدا ف قولولي مبروك الخطوبه❤😂
  ","

   الله يتم عليكم بخير ..
  
"
70443,"
   رد عليا ي شيخ حتي بعلامة تنصيص وهحتفظ بيها كأول رد من سنين 🌚😂
  ","

   حقك علي.
  
"
70444,"
   يعنى ازعل😁مش تقولوا انها من الجالية من الاول😁😁😂
  ","

   مجرد توقع!
   
   عموما أنا مش مسؤول خالص عن نشاط المسابقة ..
   
   ده شغل اللجنة النسائية .. الله يبارك في الجميع ..
  
"
70445,"
   روح رياضية مين طب اديني بعت اهو اما نشوف هيترد عليا ولا مش هيترد النهاردهمش سايبه هي 🚶
  ","

   رديت أهو!
  
"
70446,"
   اى الصفات اللى تتمناها فى زوجة المستقبل
  ","

   الأمان.
  
"
70447,"
   وحشتنا يا شيخ
  ","

   الله يجمعنا على الخير دوما ..
  
"
70448,"
   صفحه المسجد كانت مبدعه السنادى واشتركت فى المسابقه عارف لو مكسبتش هزعل واجيب ناس تزعل😂
  ","

   الحمد لله يا رب ..
   
   غالبا اللي هيكسب هيكون من الجالية ..
   
   أنتم مننا وعلينا 🌹
  
"
70449,"
   ممكن تعمله مفتوح اللي عايز يقول حاجه يقولها وحضرتك ترد علي اللي تقدر عليه وماحدش يزعل وروح رياضيه وكده
  ","

   موافق ..
   
   يلا .. مساحة مفتوحة هنا ..
  
"
70450,"
   سلسله فتح مكه كانت جميل وياريت حضرتك تستمر ف الدروس دي اسلوب حضرتك سهل وممتع جدا ربنا يبارك يارب
  ","

   الله يسعدك ويتقبل ..
  
"
70451,"
   قولنا أفكار للعيد يا شيخ ❤️🎉
  ","

   المهم تستعيدوا الساعة البيولوجية .. وتتعودوا تناموا تاني بدري، وتقوموا بدري ..
   
   بعد اللخبطة مع برنامج رمضان.
  
"
70452,"
   شيخ محمد كل عام و حضرتك طيب و كل الصحبة حابة أشارك معاكم بحاجة بما أنه عيد ومراجيح وما إلى ذلك وبتمنى تشاركوني لأنكم أول حد أشارك معاه،من دقائق قرأت على المعلمة الجزء الثلاثين إعلاناً بختمة حفظ مجوّدة جديدة،مبسوطة إنها ليلة العيد وذلك فضل اللّه،تخطيت بها جزء كبير من وحدتي الحالية،للّه أنا ممتنة حقاً
  ","

   الله!
   
   رب يجعله رفعة ونورا لك في الدارين ..
  
"
70453,"
   قولنا حاجه تطيب خاطرنا المكسور
  ","

   احنا في عيد .. افرحوا حرام عليكم!
  
"
70454,"
   شيخ انت بتصور كل اكله قبل ماتاكل عشان لو جعت تاكل من الصوره 🌚👀
  ","

   الأكل مرتبط بذكرى المكان والصحبة ..
  
"
70455,"
   فكره تانيه للثريد غير الاكل يا شيخ 😂😂🙆🏻
  ","

   اقترحوا أنتم ..
  
"
70456,"
   يا شيخ سمعت أمبارح لايف التراويح أتفاجئت بجمال قراءة حضرتك و التجويد و الصوت ربنا يزيدك ما شاء الله
  ","

   الله يجبر خاطرك ..
  
"
70457,"
   انا فرحانة جدا ..وكأن ده اول عيد ليا ..اول مرة فى حياتى ادي رمضان حقه بالشكل ده انا سمعت اللايف بتاعك بتاع جدول رمضان وماكنتش مصدقة انى هقدر 
 اعمله بس ربنا قدرنى وضاعف مجهودى كمان
قفلت سوشيال وقويت علاقتى بربنا وحقيقى من قلبى انا بحبه جدااااا  ..الحمدلله الحمدلله جدا
  ","

   الحمد لله .. الحمد لله ..
   
   اللهم عودا على خير حال.
  
"
70458,"
   باااس كفاية 😢😢😢
  ","

   حاضر .. نختم بهذا ..
   
   آيس كريم العاصمة / شارع أجياد - مكة المكرمة.
   
   رب لا تحرمني ..
  
"
70459,"
   ليه بتعمل فىَّ كدا ليه بتجرى ريقى 😢
  ","

   الحق علي بشارككم خبراتي 😌
   
   مقلوبة لحم 😁
  
"
70460,"
   كنت نويت انام بس هنعمل ايه يعني مغلوب على امري  معدتي حكمت بصينية مكرونة
  ","

   أو مسخن فلسطيني مظبط 😃
  
"
70461,"
   عندنا في بورسعيد السمك المشوي مش بيتعمل معاه غير الرز الابيض فعلا، رز الصيادية مع السمك الصيادية 😀
  ","

   شريحة السلامون في الفرن ..
   
   زبدة 😍
  
"
70462,"
   يا شيخ كفاايه جعت 😂😂😂💛
  ","

   طيب حاجة خفيفة .. مطعم تركي في الداون تاون .. كان حكاية!
   
   عيد الفطر الماضي.
  
"
70463,"
   ذواقه أهاه بس بغسل صحون 😂😂😂
  ","

   يا رب المواعين تموت 🥺
  
"
70464,"
   شكلك مبتحبش الأكل 😁ومحافظ على الدايت😁😂
  ","

   آه .. حتى شوف .. الجمبري مشوي بس.
  
"
70465,"
   هو رمضان خلص من هنا وانت ما صدقت ولا ايه يا شيخ 😂😂
  ","
  😅
  "
70466,"
   سمك مع رز ابيض ازاي فين رز الصياديه عمره م يتاكل مع رز ابيض
  ","

   لا!
   
   ده ما يتاكلش إلا مع رز أبيض معجن شوية.
  
"
70467,"
   بسم الله ماشاء الله ي شيخ والله بتعمل اكل احلى منى ياريت انزل بثرد المواصفات😂😂🙂⁦♥️⁩
  ","

   بعمل إيه بس!
   
   أنا بصور وباكل .. فقط.
  
"
70468,"
   والسمك الصغير بتاع الحاجة نسيته ولا اى😂😂
  ","

   شرقت غربت .. رحت جيت!
   
   طعمه غير قابل للتكرار.
   
   حب قلبي من جوه 😍
  
"
70469,"
   ما فيش ف الاستوديوا حلويات ولا ايه
  ","

   مش كييف حلويات.
   
   بس بحب دي ..
  
"
70470,"
   صوباع كفته طيب ممكن 😂😂🤣🤣
  ","

   من ألذ الحاجات اللي جربتها هنا!
  
"
70471,"
   في اي ولاية انتا يا شيخ
  ","

   بنسلفانيا .. فيلادلفيا.
  
"
70472,"
   كفاية يا شيخ 😅
  ","

   لا .. هنشر لكم الاستديو كله 😅
   
   كشري بيتي .. أمي 😍
  
"
70473,"
   لا دا احنا نتخانق بقي ...لما بتعرفوا تعملوا حاجات حلوة اهو معذبينا ليييييييييييه
  ","

   والله منا! 🥺
  
"
70474,"
   انزل بالمحشي والبشاميل بقن 😍😍
  ","

   محشي أمي!
   
   والبط.
   
   أطعم حاجة في حياتي ..
  
"
70475,"
   من اي بلد الأكل 😅
احنا أهل الأردن زي الأطرش بالزفة 😂😂
  ","

   جايلكم أهو ..
   
   لما جيت أمريكا .. رحت فلسطين والأردن ..
   
   ونقول منسف.
  
"
70476,"
   ما تجبلي اصحابك دول ما أحلي الصحاب ياعالم 😅😅
  ","

   فعلا أحلى صحاب!
   
   كان عيدي معاهم عيد.
   
   من وداعيات الرياض .. برياني لحم.
  
"
70477,"
   إيه دة أكل طبيعي ياولاد😂😂😅😅الحمدلله يارب
  ","

   طريقة مبتكرة للرنجة!
   
   مهروسة مع بصل وفلفل أخضر ..
  
"
70478,"
   ما احلاها العزوبيه😂♥️
طب ي ريت كل الرجاله تبقى سنجل بقى 😂
  ","

   حلقة أخرى من الفوسفور 😍
  
"
70479,"
   تكفيرا عن الثريد اللي فات .. هنزل لكم هنا نخبة من أفضل صور الأكلات اللي جربتها وعجبتني على موبايلي ..

لو الآسك كان يسمح .. كنت استقبلت صور منكم برضه ..

خلونا نظبط الشهية اللي اتلخبطت دي 😅
  ","

   عزومة فوسفور محترمة .. في الرياض ..
   
   شغل عزوبي من الألف للياء ..
   
   صحبة الخير 😍
  
"
70480,"
   انا همتنع عن الأكل لمدة أسبوع بعد الثريد دا دقيقة واحد بس وهدخل المستشفي بعد الأكل دا مين اللي اخترع فكرة الثريد 😂🙄
  ","

   يلا .. تعال الثريد اللي بعده.
  
"
70481,"
   سمك مع طعميه 🤦‍♀️😂
  ","

   لا لا
   
   كده نقف .. وأكفر عن ذنبي ..
  
"
70482,"
   الجلوان
  ","

   جلوين جلوين جلوين .. وعزيزة بتحب حسين!
   
   وحسين ما حبهاش ..
   
   يعرفها الفلاحون فقط.
  
"
70483,"
   لملي يابني كل الناس دي واعملهم مكان لوحدهم يعيشوا فيه وهاتلي اللي اقترح فكره الثريد ده هفهمه غلطه بس😂😂
  ","
  😅😅
  "
70484,"
   تعرف الكحك يبشه😢
  ","

   كحك!
   
   إيه الأكلة الغريبة دي 😅
  
"
70485,"
   انا فلسطينية.. كنا ندهن خبزه زيت زيتون و نرش سكر عليه و نوكلها سندويشة..
  ","

   ما أزكاه زيت الزيتون مع خبز الطابون والزعتر.
  
"
70486,"
   أنا جوعت🙂😅
  ","

   وأنا بطني وجعتني من حاجات اتقالت .. ومش هعرف أنشرها ☹
  
"
70487,"
   الابوري ده اللي هو الحنونة؟ 😂😂 عجين وسكر وفي الفرن يطلع احلى حنونة 😍 ويوم ما نجود نحط بدل السكر بيض
  ","

   أيوه الحنون 😍
  
"
70488,"
   بعد الثريد دي هقطع علاقتي بالاكل خلاص😂💔
  ","

   أو هتعملي أنفولو 😅
  
"
70489,"
   كمية عك رهيبة  انا عمرى ماكلت حاجة من دية😂
  ","

   هههههه
  
"
70490,"
   لية ضانى وتشوحها فى سمن بلدى قبل الفجر ..ياختاى 😍
  ","

   ونحسب الدايت بالوظاويظ 🙃
   
   أنا مش بحب الدهون .. اللحمة البيضا بسلكها من الأكل.
  
"
70491,"
   رز بالبطيخ بس يكون ساقع 
او بلح اسمر بالرز 🥰🥰
  ","

   مش هينفع أتنمر 🤦🏻‍♂️
   
   بس بطيخ بالرز غريبة فعلا.
  
"
70492,"
   بحب اكل البيض نص سوا 😅وبحب اكل سريس مع جبنه قديمه ♥️♥️♥️
  ","

   الله!
   
   سريس مع جبنة قديمة.
  
"
70493,"
   بطاطس مسلوقه مع بيض مسلوق ونهرسهم  سوا 😋😋😋😋 ويتاكلوا بعيش
وممكن اضافة جبنه ع الوش 🥰🥰
  ","

   مزاج عالي .. وزود فلفل أسمر.
  
"
70494,"
   بحب ساندوتش الطعمية على باذنجان بدقة وسلطة 😂
  ","

   وإيه الغريب في ده!
   
   ده من مفردات الشخصية المصرية 😍
  
"
70495,"
   الغريب ان فى ناس بتاكل البتنجان نى ازاى معرفش😅
  ","

   يااااه!
   
   لما يكون طازة ومش مبذر
   
   بيبقى سكر 😋
  
"
70496,"
   ذكرتوني بسندويشة السكر والزيت.. ايام الطفولة
  ","

   قصدك الأبوري؟!
  
"
70497,"
   هو مش أكلة في حد ذاتها، بس لازم أكل حاجة مالحة بعد التحلية 😅
  ","

   أنا شرحه.
  
"
70498,"
   بيض مقلي باللانشون 😂😂😂
  ","

   شغال .. زي البسطرمة.
  
"
70499,"
   يا سلام على كوباية شاى ومدوب فيها حلاوة الميزان لووووز 💃💃💃
  ","

   لاااا!
   
   دنتم طلعتم مواهب فعلا ..
   
   الحمد لله .. أنا كده طبيعي.
  
"
70500,"
   بحب أكل ملوخية ( الناشفة) مع الشاي 😂😂😂😂😂
  ","

   شلولو 😅
  
"
70501,"
   اكل التوابل بدون م تتحط علي الاكل 😂ساندويتش لمون ..رز علي لسان عصفور اكل الكشك ناشف والباذنجان  اخضر والبطاطا الجمراء نيه 😂والبطيخ والاناناس بالقشر بتاعهم
  ","

   متوحش 😂
  
"
70502,"
   البطيخ مع الجبنة 🚶‍♀️
  ","

   غالب سحوري!
  
"
70503,"
   والرز بالطعميه طعمه إيه..!
  ","

   طعمه بيسعد قلبي لما أفتكره!
   
   كنت دايما أعملها بعد صلاة الفجر، أيام الكلية.
  
"
70504,"
   بحب أحلي أي حاجة بالعسل مكان السكر.
وكمان بحب أشرب الملوخية والشوربة كدا في مج الشاي.
تخلف 🤦‍♂️
  ","

   لا!
   
   ده مزاج ومعلمة ..
   
   الشوربة في المج دي جربتها في سنة من السنين أيام الكلية كان مسجد في بلد جنبنا بيستضيفني ليلتين في صلاة التراويح .. وفوجئت بالحركة دي لما فطرت معاهم، وكانت تمام الصراحة.
  
"
70505,"
   عجوة ببيض
  ","

   بسمن بلدي!
   
   ده مزاج.
  
"
70506,"
   بحب اي حاجه مسكره علي حدقه حلوه وجبنه.  عسل وجبنه. طعميه علي فول علي سلطه وعلي عسل 😂 كله لخبطه علي بعضه سندوتش بأي حاجه في التلاجه
  ","

   بتهزر .. مش كده؟!
  
"
70507,"
   لما شوفت العنوان قولت هقول إن أكتر شئ اتعجبتله إن خالي بياكل الرز بالفول، لقيت حضرتك كاتبها لا لاااا لا يمكن تكون بتعملها  لاااا 😂😂😂😂😂
  ","
  😅😅
  "
70508,"
   سندوتش الموز طبعا 😂🤗
جنبه قديمه بالحلاوة 🙊
عسل نحل بالطعميه 😂😂
  ","

   أعتذر لسندوتش الموز عن وضعه في هذه القائمة!  🥺
   
   جبنة بحلاوة دي عرفتها في السعودية من إخواننا اليمنيين .. زي البازليا بالتونة والفاصلويا بالتونة.
   
   يعني ممكن تتبلع.
   
   أما طعمية بعسل وبمربى .. فلا لااا.
  
"
70509,"
   بحب ساندوتش العدس الاصفر بالسكر 🙈😂😂😂
  ","

   جديد ده!
   
   ده فيه مواهب هنا هتبان 😅
  
"
70510,"
   واخيرا لقيت حد زيي بيحب  ساندوتش الموز
ال يعرف اني بحبه كان يتريق عليا😂😂🤦🏻‍♀️
  ","

   مزاج فريد!
  
"
70511,"
   طيب في الثريد ده هنكتب أغرب العادات الغذائية! 

يلا خلينا نشوف العك اللي بنعكه 😅
  ","

   هبدأ بنفسي .. وبدون تنمر ..
   
   بحب:
   
   ساندوتش الموز .. والرز بالطعمية .. والرز بالفول المدمس (الله عليه) .. الرز بالبامية وبالملوخية طبعا.
   
   معرفش آكل البطيخ بالشوكة .. لازم شقف كده وأسيبه على أبيض بدون أثر للحمرة 🍉
  
"
70512,"
   المراجيح هنا هي فرحة العيد بالنسبالنا
  ","
  😃
  "
70513,"
   كل سنه وحضرتك طيب ي شيخي❤️
قولنا طقوس حضرتك يوم العيد😁❤️
  ","

   لسه هستكشف هنا!
   
   بس شكله كده هيكون ما بين معاكم هنا .. وما بين ال FIFA
  
"
70514,"
   محمد عطية الإنسان يحب يقول إي!🎤🎙
  ","

   نفسي في محشي 🥺
  
"
70515,"
   بالزوجة الصالحة سمعته وضحكت جدا😅
  ","

   تعبوا عشاني ومني😅
  
"
70516,"
   حضرتك تتوقع ليلة القدر كانت ليلة ايه؟؟
  ","

   والله أعلم .. ظني وشعوري ليلة 29.
  
"
70517,"
   متجبلي عروسة من عندك عيدية يا شيخ وهحبك أكتر😂
  ","

   أنت سمعت المسجد كان بيدعيلي بإيه آخر ليلة بعد ختم القرآن ؟! 🤦🏻‍♂️
  
"
70518,"
   فكرتني بالغسيل ناسيه ف الغسالة 😂😂
  ","

   ما هو كان بقاله تلات أيام في الغسالة عندي برضه 😅
  
"
70519,"
   ايوه انشطة المسجد كانت روعه انا تابعتها كلها حتى الاسئله الي يمه
  ","
  🤍
  "
70520,"
   ڨيديوهات وصف الجنة كانت راااااااائعة
  ","

   والله رمضان ده كله كان من أسعد رمضانات حياتي!
   
   وربنا وفقني فيه وأمدني بمدد من عنده، لا أستطيع توفية شكره ..
   
   اللهم التمام والدوام.
   
   وربنا يبارك فيكم جميعا .. سيما اللي كانوا متابعين أنشطة المسجد باستمرار ..
   
   وسنظل بإذن الله.
  
"
70521,"
   كل سنة وانت طيب يا ابو انس وعيد سعيد وجميل 
الشلة هتكون موجودة النهاردة علشان يتغلبوا بالدور فيفا ولا لا ؟
الاستاذ كمال والاستاذ انس نصر ومنعم والناس الجميلة دي❤❤😂😂
  ","

   الشلة دايما موجودة .. لكنها صارت ذكريات بقلبي، وتواصل عبر الحدود ..
  
"
70522,"
   خلصت الغسيل ي شيخ😳
  ","

   ونشرت وتمام التمام ..
  
"
70523,"
   ركبتوا المراجيح ولا لسة😂
  ","

   كلهم واقفين .. وبيقولك عاوزين عيدية!
   
   يعني أنصب المراجيح .. وأدفع عيدية كمان 🙄
  
"
70524,"
   كل عام وحضرتك بخيير فين العيديه بقا 🤗
  ","

   يا جدعان أنا قلت مراجيح .. مش بهدلة 😅
   
   إيه الناس دول 🙃
  
"
70525,"
   انت اجمل عيدية لينا يا ابو انس 😍💙💙
بس انت لو جبتلي بلايستيشن 4 هيبقى أجمل عيد مش أجمل عيدية وبس 😂😂😂🏃‍♂️🙆‍♂️
  ","

   أنتم فاهمين العيدية غلط 🤦🏻‍♂️
  
"
70526,"
   عاوزة أشارك في الثريد دا وخلاص بس مش عارفة أقول إيه غير كل سنة والأمة العربية كلها بخير ""))
  ","

   وراياتنا مرفوعة .. وحدودنا محفوظة .. والأمن مستتب ..
   
   وسيذكر التاريخ ما لنا وما علينا 😅
  
"
70527,"
   حضرتك راجع تخخف من علينا تاني كل سنة و حضرتك طيب ي شيخ 🥺🥺🌸
عيد سعيد ع حضرتك 
و ابغي العيديه هالحين😂
  ","

   أقول لا يكثر بس.
  
"
70528,"
   إن حضرتك ترجع من تاني حقيقي دي اجمل هديه
كل سنه وحضرتك طيب وبصحة وسلامه وعيد مبارك 💚
  ","

   أنا رايح فين .. أنا راجع تاني!
  
"
70529,"
   هتفطر بكرا ايه يا شيخ😂😂😂
  ","

   أي حاجة غير كباب الرز وكفتة البطاطس بتاعة أمي مش هتغني!
   
   أيوه .. اتعودت من يوم وعيت عالدنيا يوم العيد بنفطر بعد الصلاة رز ولحمة وكباب وكفتة وبسلة .. طقس مقدس في عيلتنا.
  
"
70530,"
   أينعم إحنا بنحبك ونقدرك ونتمنى لقياك في الدنيا قبل الآخرة 💚
بس برضه عايزين العيدية، حتى لو أقل القليل 😂😌
بحبك في الله
  ","
  🤍🤍
  "
70531,"
   معروفه ، اى حد ف امريكا لازم يجيب ايفون 😂😂 
 لالا ربنا يخليك ويعطيلك طول العمر والصحه احنا كده هنكون فرحانين اكتر من ١٠٠ ايفون والله ❤️❤️
  ","
  😍
  "
70532,"
   عيديتنا جات لنا من ربنا بوجودك ي أبو أنس ❤️..
  ","

   رب يسعدك 😍
  
"
70533,"
   سبحان الله يا استاذ.. دعيت لحضرتك وللدكتور صلاح في القيام.. وهلق بلاقيكن تنيناتكن عم تحكو.. كل سنة وانتو سالمين⚘
  ","

   الله يسعدك ..
  
"
70534,"
   انت وجودك معانا فعلا العيد ياأبو أنس ربنا يبارك ف عمرك
  ","

   ربنا يكتر من أمثالك 😃😅
  
"
70535,"
   انا بعتبرك اخويا الواعظ الناصح والله يا شيخ وبحب جدا ❤️❤️ .. بس دا ميمنعش تجيبلى ايفون ١٢ من امريكا 😂😂😂😂
  ","

   إيه دخل ده بده طيب 🥺
  
"
70536,"
   منتظر العيدية  ، انت عارف العنوان  ، كل سنة  وانت طيب يا حبيبي ، عيدك مبارك،  تقبل الله طاعتكم  ، العود أحمد  . 🤍🌿
  ","

   العيدية!
   
   وجودك وقربك وصحبتك عيد متجدد ..
   
   العنوان!
   
   دعائي وامتناني لا يخطئ عنوان قلبك ..
   
   رب يسعدك يا حبيبي ويحفظك .. ويجمعنا على خير حال وأسعده.
  
"
70537,"
   انا اتعيد عليا بدولار قبل كده😉 اماشوف العيد ده هيكون كام😂😂
  ","

   أعمل إيه في طيبة قلبي بس!
  
"
70538,"
   😏😂وجود حضرتك مهم آه بس احنا عايزين من العيدية تانية مش كل سنة تيجى إيدك فاضية
  ","

   الرهوان .. التاني، هاه التاني.
  
"
70539,"
   اخوي الصغير اداني 5 جنيه كل اللي حيلته 😂😂😂💚
  ","

   ونعم الإخوات الكبار والله!
   
   الدنيا جرى فيها إيه 🥺
   
   فتحي البرنس أسلوب حياة 🤦🏻‍♂️
  
"
70540,"
   طبق ترمس م الحجه:""(
  ","

   أي حاجة في قرب الحاجة ورضاها = جنة.
   
   بالدنيا واللي فيها ..
   
   اسألني أنا.
  
"
70541,"
   لأ، منا مستني حضرتك تيجي تعيّد عليا. 😂😂
  ","

   أيوه .. وجودي في حد ذاته عيدية 🤷🏻‍♂️
  
"
70542,"
   تست .. تست ..
  ","

   نكد لأ!
   
   مفيش نكد!
   
   no nakad.
   
   والد كريم من المصلين عيّد علي بالهدية دي .. أنتم اتعيد عليكم بإيه؟
  
"
70543,"
   وحشتوني 🤍
  ","

   كل عام أنتم بخير حال وأتم نعمة وأسبغ ستر ..
   
   تقبل الله منا ومنكم صالح الأعمال ..
   
   لا حرمنا الله الجمع دوما على ما يرضيه عنا يا صحبة الجنة 💚
   
   افرحوا .. فالفرح الآن عبادة ..
   
   وكعادتنا أعلن تدشين مراجيح العيد 🎉🤸🏻‍♂️🎊🥳🤩
   
   والتي ستكون ثلاثة أيام ابتداء من أول دخولي بإذن الله.
   
   للمتابعين الجدد .. مراجيح العيد طقس تعودنا عليه هنا .. مساحة مفتوحة للأسئلة والإجابات، بدون مشاكل .. بدون استشارات .. ترحيبا بالعيد وسعد نبيهة 😃
   
   واحد يقولي .. ليه ما نبدأش الوقت؟
   
   أقول عشان لسه عندي الظهر .. وورايا كم فم غسيل كده ..
   
   وغسيلنا أبيض .. ونهارنا فل بإذن الله ..
   
   be tuned 😎
  
"
70544,"
   ما أوسع رزقي فيكم .. ما أكرم الله عليّ في صحبتكم !
  ","

   في أقل من نصف ساعة أتممتم الألف مشترك ..
   
   رفعتم راسي وشرفتوني .. الله يجبر خاطركم ..
   
   الناس مش مصدقين 😅
   
   الحمد لله عليكم ..
   
   لا حرمتكم يا صحبة الجنة 💚
   
   تعالوا يا مشاهير الدنيا انظروا لحب في الله تجمعت في ظلّه الأرواح .. لا لشيء إلا الطمع في ظل العرش ..
   
   اللهم آمين .. آمين.
   
   كملوا واتوصوا بالقناة .. سأرفع عليها بإذن الله كل خطبي ومحاضراتي .. وسألتقيكم دوما من خلالها طول شهر رمضان المبارك عبر بث مباشر للتراويح مع الفيس بوك، بإذن الله.
   
   والآن، نعود لتفرغنا لرمضان .. والدعاء حق متبادل بيننا .. ما حيينا ..
   
   وألقاكم ليلة العيد في مراجيحنا السنوية بإذن الله 🥳 🎊🎉
   
   اللهم على خير حال وأسعده وأهناه ..
   
   بلّغنا الله القبول والرضوان .. ومنّ على أرواحنا بالأمان.
  
"
70545,"
   محتاج فزعتكم يا صحبة الجنة 🙏🏻
  ","

   دي قناة المسجد عاليوتيوب .. وعشان نبث عليها لايف من الموبايل محتاجين 1000 مشترك.
   
   الفيس جابوا 500 .. إدارة المسجد قالولي وفين صحبة الجنة ؟!
   
   قلت لهم ودعتهم في رمضان ولا هما دايما رافعين راسي !
   
   فأنتم إيه رأيكم ؟!
   
   يلا .. القناة أهي وأنا واثق فيكم 💚
   

    https://www.youtube.com/channel/UCnXp4FmVO-Pwbj3ukmHrSow
   

"
70546,"
   أستودعكم الله الذي لا تضيع ودائعه.
  ","

   تعودت أن أكون معكم في رمضان، وأتوقف عن الإجابة في العشر الأواخر !
   
   لكن هذا الشهر له خصوصية .. من ناحية التزاماتي الكثيرة كإمام لمسجد الهداية بفيلادلفيا، ومن ناحية هذه الظروف التي تحتاج منا مضاعفة للطاعات وإكثارا من الحسنات، وحسن استغلال لهذه المنحة؛ عسى الله يفرج عنا جميعا هذا الحال ويحفظنا بحفظه.
   
   بالتالي أتوقف عن إجابة الأسئلة هنا من الآن وحتى ليلة العيد بإذن الله ..
   
   وتستطيعون متابعة أنشطة مركز الهداية الإسلامي في رمضان عبر هذه الصفحة:
   

    https://m.facebook.com/alhidayah.center/
   

   افرحوا بالشهر وأحسنوا استقبال رمضان واصنعوا لأنفسكم مناخا جميلا مبهجا من الطاعة والقرب .. والنور والسرور .. ولو أغلقت المساجد، ولم تجمعنا التراويح فمساجدنا في قلوبنا، وسنضيء بالقيام في بيوتنا المصابيح.
   
   ألقاكم على خير حال وأسعده بإذن الله .. اللهم بذنب مغفور، ودوام ستر وتمام عفو، وتجارة لن تبور.
   
   الدعاء حق متبادل بيننا .. تقبل الله مني ومنكم ..
   
   ألقاكم يا صحبة الجنة 💚
  
"
70547,"
   كنت لسه حالا داخلة اكتب لحضرتك نفس الرسالة دي انا شاب وعملت بنصيحه ""كن رجلا "" ومكلمتهاش ومقلتش حاجه خاالص وسمعت كلام حضرتك لحد ما حصل معجزة وفي غمضة عين كل حاجه اتصلحت واتقدمت لها وانا مكسور 😅 ووافقت انا بحبها جدا ولو وصلتلها فدا بفضلك بعد ربنا الله يسعد قلبك وينور حياتك ويرضى عنك ويراضيك يا غالي❤
  ","

   لا بأه .. لا بأه .. دنتم عايزين تخلوني أدخل رمضان مبسوط كده وقلبي منشرح 😍
   
   ربنا يسعدك يا حبيبي دنيا وآخرة .. ويتم عليكم بخير ..
   
   ويحفظ الجميع .. ويعلمنا ويفهمنا ..
   
   الحمد لله رب العالمين.
  
"
70548,"
   مش ملاك برئ بس انا كنت بحبه واتعلقت بيه 5سنين وكنت بقدم تتازلات كتير وف الاخر سابنى انا استحملته كتير بس قبل ميسيبنى كان بيتكلم مع البنات وحاولت اغيره معرفتش ده غير كلامه الخارج مع اى بنت يكلمها
  ","

   طيب .. عايزك بس تشوفي الفرق بينك وبين السؤال اللي قبلك .. لعلك تتعلمي .. وكل اللي هنا !
   
   مش هعلق على كلامك .. حفظا لأعصابي وأعصاب المتابعين.
  
"
70549,"
   على سبيل الفرحه انا عملت بنصيحة "" غلّي نفسك "" وحرفيا كنت في حرب لان حرب المشاعر والقلب دي صعبة جدا ومؤلمة لكن قاومت وغليت نفسي واكتشفت انه مكنش الشخص اللي هيحافظ على قلبي وفعلا مراية الحب عامية ودلوقتي بفضل الله ثم بفضل كضرتك رزقت به قطعة من الجنّة 🖤 ان كان لي رجاء ان يرزقك الله اضعاف سعادتي يا شيخ
  ","

   الله يسعدك قلبك ويرضيك .. ويجزيك خير ..
   
   سؤال زي الميه الباردة على مائدة الإفطار.
  
"
70550,"
   شيخ محمد أنا تبت من العادة الحمد لله بس خايفه أتزوج و كمان خايفه أختار هل ليا الحق اني أختار وأتأنى زي البنات ولا لا ؟
  ","

   أنت زي أحسن بنت في الدنيا !
   
   التائب من الذنب = كمن لا ذنب له.
  
"
70551,"
   لو كنت بكلم واحد ياشيخ وطلع بتاع بنات بيريل على اى واحده وبيضيف بنات كتير اوى سواء يعرفهم او ميعرفهمش وكمان من النوع اللى بيتكلم ف حاجات مش كويسه ولما جه عشان يسيبنى اتحجج بأهله هل ده يبقى سوى نفسيا؟؟
  ","

   ده على أساس إنك ملاك بريء ؟!
  
"
70552,"
   خطيبى لو اتخانقتنا مع بعض وقعدنا كام يوم مش بنتكلم يلاقيه منزل صورة أيده وفيها كانيولا واعرف أنه مش بياكل بقاله كام يوم هو كويس واعتقد بيحبنى بس قلقلانة من الوضع ده وهو متكرر
  ","

   وضع يقلق جدا !
   
   النمط اللي زي ده للأسف مش بيعرف يوفر الأمان لشريكه وبيتحول مع الوقت لاستنزاف.
  
"
70553,"
   ربنا يطمن قلبك ويجازيك خير غيرتلي حياتي وطمنتني اني صح بعد ما كانت ثقي في نفسي راحت. الناس دي مؤذيه اوي. ادعيلنا ربنا يعوضنا خير
  ","

   الله يحفظكم جميعا ..
  
"
70554,"
   هو في حد ممكن يتأقلم مع الوضع ده ياشيخ
ولو اتأقلم يبقي هو اللي مريض نفسي فعلاً؟
  ","

   يبقى أمرض من المريض.
  
"
70555,"
   ى مولانا انت مردتش على سؤالى وانا بتكلم بجد ...انا قولتلك كل اللى معايا دلوقتى يدوب ٤٥٠ جنيه وانا بحبها جدا وهى كمان وعاوز اخطبها ...اعمل اى ...
الرد  لازم يا شيخ والله
  ","

   روح ادفع فلوس الكورس وركز في مذاكرتك الله يسعدك .. وسيب بنات الناس في حالها.
  
"
70556,"
   ممكن أحفظ الصورة عندي ؟
  ","

   ممكن .. أنا شفتها عالفيس أصلا وعجبتني.
  
"
70557,"
   أنا بس مستغربة من الكلام وان فيه حد كده
الأول كنت بعيط
آخر مرة بقي قولت دا اهبل ومريض نفسي وسيبته
  ","

   طيب الحمد لله !
   
   أصل فعلا لو متأقلمة مع وضع زي ده = مصيبة.
  
"
70558,"
   يا شيخ قولنا برنامجك اليومي في رمضان
  ","

   اللي أوصي نفسي به وإياكم نشتغل جد في رمضان ده بالذات !
   
   اوعوا تكسلوا عن التراويح .. ختمة قرآن عالأقل ..
   
   جهزوا من الآن ركن صلاة لكم في البيت وتحطوا فيه مصحفكم ..
   
   هذا شهر الصادقين، في ظل هذا الحظر.
  
"
70559,"
   اخبار الوضع عندك ياشيخ
  ","

   الحالات بتزيد في الجالية نفسها !
   
   لكن أنا مش قلقان أبدا ..
   
   ده نصيب وعمر مكتوب.
   
   ربنا يعافينا وينجينا جميعا .. ويحفظنا والمسلمين ..
  
"
70560,"
   أيوة وحلقة تسيبنى اكره حياتى اللى بيتكلم فيها عن الأضرار اللى بتيجى بعد الانفصال حسيته قال كل الأسباب اللى ممكن يتجاوز بيها الواحد الموضوع الا التقرب من ربنا
  ","

   زاوية الدين مش موجودة أصلا في البرنامج !
   
   ودي خطأ بنيوي مش خاضع لمسألة نقد كلمة ولا كلمتين في حلقة ولا حلقتين.
   
   أرجو يراجع نفسه .. لأن الناس اللي يعرفوه بيقولوا إنه شخص كويس، مش ملحد ولا بيروج زي كتير من الهري اللي اتقال.
  
"
70561,"
   انا خطيبي كده ياشيخ، بس بيقفل النت خالص ويفتح اخراليوم يعتذر ويقفل تاني ويفضل كام يوم ع كده ع كل حاجه مخالفة لرايه ولما سألته قالي ببعد عشان ما قولش حاجه وقت الغضب تزعلك؟ كده تصرف طبيعي منه
  ","

   نمط مؤذي ومرهق .. ولازم تحطي النقط عالحروف في الموضوع ده من الآن !
   
   عشان لو بياخد الوقت يوم = بعد الزواج هيكون أكتر من كده وهيضغط عليك للأسف بحاجات تانية .. فتتحولي لمسخ بيطارد شبح رضاه وفقط.
  
"
70562,"
   خطيبي يا شيخ وقت ما بنكون كويسين بيكون اللهم بارك مفيش في حنيته ولا في كرم اخلاقه .. بس لو اتعصب بسبب ان انا استفزيته بيخرج أسوأ ما فيه وفيا .. ورافض تماماً فكرة ان الخطوبة ما هي إلا مرحلة اختبار .. ف انا لما بشوف منه حاجة بقوله ان هي بتهدد علاقتنا .. هل أنا كدا غلطانة ؟
  ","

   هو عصبي .. وغضبه سيء !
   
   ده طبعه .. بناء على استعدادك وتحملك لهذا قرري.
  
"
70563,"
   حصل خلاف بين اهلى وخطيبي هوعايزنكتب الكتاب ونخرج والدى رفض خطيبي قعديقنعه برضووالدى رفض وخطيبي بقاصوته عالى جدابس اعتذرلوالدى وباس راسه فوالدى بعدهابيوم قال كتب الكتاب فنفس يوم الفرح كلمنى واناكنت مضايقه منه وقال كلام يضايقني فبقوله شكلى هفكرتاني راح قال فكرى شوفي مين هيتجوزك رايك ياشيخ ارجوك ردعليا
  ","

   أعيدي حساباتك ..
  
"
70564,"
   حضرتك قولت ان معاك ساعة هنا قبل رمضان ف اتمنى تشوف كلامي دا ، ممكن اطلب من حضرتك تدعيلي يا شيخ؟ ان ربنا يريح بالي وتفكيري وأوكل اموري على الله
بشكر حضرتك سواء شوفتها أو مشوفتهاش :))
  ","

   هدعيلكم .. وتدعولي ..
   
   هذا حق متبادل بيننا.
  
"
70565,"
   شيخ محمد
لو خطيبي زعلته في حاجة وبعدين اعتذرت منه وأفضل ابعت في رسايل يشوفها ومايردش عليا خالص ..إلا بعد فترة ممكن يوم لما يهدي، بس انا بشوفها انه بيقلل مني ومن كرامتي
  ","

   هل ده نمط متكرر منه وفي كل الأخطاء ولا حاجات كبيرة فعلا ؟!
  
"
70566,"
   يا شيخ بتتابع برنامج الدحيح؟
  ","

   بتابعه .. وبحب منه حاجات كتير .. وشايفه موهوب ومتميز ..
   
   لكن بنية البرنامج القائمة على تحييد الدين تماما بتوقعه في مصايب .. زي حلقة الرضاعة كده.
   
   أنا مسلم !
   
   لا تطالبني بالحياد في هذه الحقيقة .. أيا ما يكون موضوع النقاش ..
   
   ليست المشكلة في نسبة المواقف والتصورات للإسلام .. المشكلة في صحة هذه النسبة أصلا من عدمها ..
   
   مش بقول يتحول لبرنامج ديني وعظي، مش ده المطلوب أبدا .. المطلوب بس إنه ما ينساش إنه مسلم.
   
   اللهم علّمنا وفهمنا .. وبالإسلام مسّكنا.
  
"
70567,"
   انت لسه هنا يا شيخ و لا مشيت
  ","

   أنا معايا كمان ساعة هنا .. غالبا هتكون آخر جلسة قبل رمضان ..
  
"
70568,"
   طيب زي ايه الحاجات دي ياشيخ 
أنا بفكر انفصل عنه أنا تعبت من اسلوبهومش قادره استحمل تاني لسه مفيش بيناأطفال
  ","

   الطباع والشخصية والأخلاق اللي كانت باينة من فترة الخطوبة وأنت طنشتيها أو لم تحسني قراءتها !
   
   عموما .. ما تتسرعيش أبدا في الحمل .. واتكلمي معاه، حاولوا توصلوا لأساس صحيح وآمن للعلاقة.
  
"
70569,"
   زوجي بيهددني بالطلاق علي اتفه الاسباب ياشيخ مش حاسه معاه بالأمان أعمل ايه
  ","

   ادعيله .. ربنا يهديه !
   
   (أي كلام ملوش لازمة .. عشان فيه حاجات كتير كان المفروض تاخدي بالك منها في وقتها ولم تفعلي، للأسف).
  
"
70570,"
   متقدم لي مهندس أحسبه علي خير العمر بيني وبينه 13 سنه أنا 24 وهو37 اية رأى حضرتك هل فارق السن دا ممكن يكون غلط
  ","

   كتير شوية !
   
   بس لو أنت مستعدة ومقتنعة فعلا = اعطي نفسك فرصة، مش مشكلة.
  
"
70571,"
   طب انا حصل معايا نفس الكلام وقال حاجة وانتهت وطلعت منتهتش ولا حاجة وفضل يكلمها وإحنا متجوزين ؛ ايه الضامن بقي ان إللي كان متسيب قبل الزواج يبقي محترم ويكون تاب بجد
  ","

   وإيه الضامن تتزوجي واحد مش باين منه حاجة ويطلع مخبي بلاوي .. أو يكون كويس وينتكس ؟!
   
   الحقيقة مفيش ضمانة لحاجة .. احنا بناخد بالأسباب وبس .. وكل واحد بياخد نصيبه.
  
"
70572,"
   بصوا انا كبنت بقولكو أقسم بالله انه لو مش عاوزين نحب مهنحبش و لو عاوزين نعف قلبنا هنعفه ولو عاوزين ننسى حب هننساه! اقسم بالله ممكن  نحكم عقلنا ع قلبنا ونستريح.احنا اللي بنعمل كل ده فنفسنا في حين كان بإمكاننا نغض بصرنا ولو أخطأنا نتوب وندفع كل الأفكار والخواطر دي.غالبا بنوهم نفسنا والله والله والله!
  ","
  ….
  "
70573,"
   فضلت في السذاجة والهبل دا ١٦ سنة ، من وأنا عندي ٧ سنين لحد الجامعة واحتفظت بالأمر لنفسي  وفي الآخر عادي حضرت فرحها و استقبلت المعازيم و اتمنيت بيني وبين نفسي لها حياة سعيدة مع زوجها و أموري بقت زي الفل وحاليا مستني رد صديقة والدتي في طلب بنتها ليا واللي أحسبها بإذن الله أفضل مما تمنيت ،، دعواتك ⁦♥️⁩
  ","

   بحبك 😍
  
"
70574,"
   نفسي أوصل لدرجة الخشوع والتدبر في الصلاة !
  ","

   صلّي .. صلّي ما توقفش ..
   
   إلى أن يفتح الله عليك.
  
"
70575,"
   طب لو هو ضعيف  الشخصية وبيقولي ان لو أنا ف كفة وأهله ف كفة هيختارهم وده الكلام اللي أهله بيقولوله يقولهولي مع أنه لو خرجنا أهله من المعادلة هو بيعاملني كويس بس سهل يقلبوه عليا
  ","

   يقلق .. جدا.
  
"
70576,"
   خطيبي كويس جدا معايا وشاريني وبيحبني لكن المشكلة امه بتضايقني وبتدخل في حياتي اعمل ايه؟
  ","

   لو هو شخصيته قوية هتخليه يفصل الحدود كويس .. بين برها الواجب عليه وبين حقك وخصوصيتك الواجبة عليه = عامليها باحترام وصبر وشيء من التطنيش .. وبس.
  
"
70577,"
   الله يعزك يا مولانا وبارك الله فيك وفيهم
  ","

   الله يوسع عليك ويعينك 💚
  
"
70578,"
   غ .س 
بعد تجربه 
شوفت ان البنت مش واجب عليها تستحمل خطيبها وتعديله 
ممكن لما تتجوز وقتها يبقى واجب فعلا 
لكن لما تبتدي الحياه بينهم ع انها هي الي تستحمل وتعدي بيبقى فرض 
ولو تعبت من ده بيكون بالنسبه للخاطب ملهاش حق 
انا صح كدا ؟
  ","

   في أي مرحلة = فيه حاجات تتعدّى وحاجات لأ !
   
   الفكرة إن في الخطوبة بيكون السقف أعلى لأنها مرحلة وضع النقط على الحروف في كل حاجة.
  
"
70579,"
   احببت فتاة وكنت ادعو الله بها في صلاتي وقيامي وعندما اذكر الله ادعو بها 
وسبقنى احد اقاربها لخطبتها 
فهل استمرار الدعاء بها جائز ام لا
  ","

   ادعي ربك يرزقك بالخير .. حيث كان.
   
   عوضك الله من فضله ..
  
"
70580,"
   عن الرسول صلى الله عليه وسلم أنه قال: {لم ير للمتحابين مثل النكاح} للاسف يا شيخ ممكن تقعد حسره في قلبها وده الواقع 
الا اذا كان معلق في ذهن حضرتك فكره قطار الزواج  اللي هيفوت ..هو معلقهاش بيه.. هما الاثنين معلقين اصلا 
اسف لو اجابتي ممكن تضايق حضرتك لكن اتمني من حضرتك رد لين
  ","

   يا حبيبي أنا مقدر للرقي الواضح في سؤالها .. الموضوع لم ينجرف للعك اللي بيحصل غالبا !
   
   لكن قلي أنت ما الحل في قلبها وعمرها والأيام التي تمضي شئنا أم أبينا ؟!
   
   ما الحل ولا ندري هل سيعود أم لا .. وإن عاد هل يتم الأمر أم لا !
   
   أنا هنا أجيب ما استطعت من موقف مسؤولية وواقعية .. مهما كنت مقدرا للألم، متفهما للمشاعر.
  
"
70581,"
   النهاية محفوظة.. (تستاهلي واحد أحسن مني يا بنت الناس/ خالته ومماته ضاغطين عليه في بنت خالته/ هيروح الجيش/ والده اتوفى/ بيجهز أخته)
هي(كتبوا كتابي وضغطوا علي). بعد ما حرقت أجمل سنين عمرها في وهم واستهلكت نفسها ودموع وقهرة... 
يبقى على إيه.. أغض بصري وأحفظ قلبي وأنا أولى بنفسي من كل ده.
الناس المذاكرة
  ","
  👏🏻
  "
70582,"
   والله انت كتر خيرك انك مازلت بترد ع اسئلة قلتها الف مرة
  ","

   هعمل إيه بس !
   
   الله يعين.
  
"
70583,"
   الامان لسه موجود في الدنيا ؟
  ","

   عينات تشوقنا للجنة .. كأي جمال في الحياة !
  
"
70584,"
   يا شيخ بش شكلهم بيحبوا بعض اووي وباين من كلامها حراام اووي مثل هذا الحب النبيل ينتهي 😢😢
  ","

   كان بإمكانهم أن يجعلوه ذكرى نبيلة يبتسمون لها من بُعد .. ويكمل كلاهما الطريق، بعد وداع أنيق.
  
"
70585,"
   الظروف هتخلص وهيتقدملها ويكون لها نعم الزوج
  ","

   وها أنت ساذجة أخرى تواسي نفسها وتمد لقلبها في الوهم !
   
   يا جماعة والله اللي بيحب فعلا بيتقدم فورا .. أو بيسكت لا يقول الكلمة إلا بحقها.
   
   أما نظام بحبك وانتظريني، سنين وسنين للأسف .. ويروح الله أعلم هيقدر يرجع فعلا، ويقنع أهله وأهلها ولا لأ = فمش رجولة أبدا .. مهما زعمتم غير ذلك.
  
"
70586,"
   والله لا أعلم ياشيخ ولو كنت أعلم ما كنت أحترت ف أمري الان
روحي تنفطر كل يوم من هذا
لا سبيل للوصل الآن
أريده وروحي طوآقة له وهو كذلك
ووالله ياشيخ ما فيه كلام بينا
أنصحني هونًا
أريده وأخاف أن أستمر في الدعاء وأتعلق أكثر من تعلقي
  ","

   لمثل هذا بح صوتي أنصحكم بغلق الباب من البداية .. قلت لكم مرارا:  لا تنتظروا .. قلت: الحب إما يتقدم في حلال، وإما يصمت فلا يستنزف مشاعر بلا طائل.
   
   الآن قلبك وقْف على وهم !
   
   لا هو يرتاح بالوصل .. ولا هو مؤهل في حالك هذا ليبدأ مع واقع يليق به.
   
   ولا أرى حلا لك سوى قرار يبدو أنك أضعف منه .. للأسف.
  
"
70587,"
   غ،س
هو مش حضرتك قلت مش من حقنا نفتح ف القديم دا بنا وبين بعضنا ويمكن يكون بطل كلام معاها مثلا
  ","

   ما دامت شافت يبقى تسأل عشان ترتاح !
   
   قال كانت حاجة وانتهت = يبقى خلاص انتهت.
  
"
70588,"
   خطيبي اذاني جدا معملتش حاجه اكتر من اني استحملت كتير اووووي بس هو للاسف بدل مايقدر اني وقفت جمبه لا بقي مطلوب مني ان اقلل من نفسي واعديله كتير عشان ده بقي فرض عليا كأني عشان بقدره فاهو يرد ده بانه يجي عليا ويظلمني ليه كده
  ","

   عشانك ضعيفة ومش صاحبة قرار بالتالي تستاهلي كده !
  
"
70589,"
   هما الناس بيعتبروا الطبيب النفسى عيب ليه ،نصحت خطيبى مرة بيه ووقتها حصلت مشاكل وتركنا بعض
  ","

   ما دام محتاج فعلا ورفض = يبقى كويس إنك سبتيه.
  
"
70590,"
   نحب بعض حبًا جمًا، أهيم به ويهيم بي
لا سبيل للوصل الآن لظروف ماديه خاصه به
لا نتحدث وبعدين عن بعض وان كان ذلك ف المسافه والطرق لظروف سفره ولكن أرواحنا متلاصقه
لا يلعب بي والله ياشيخ بل هو نعم الرجل ويخاف الله في فلا نتحدث خوفًا من الله
لا أعلم ماذا أفعل
أدعوا الله به دوما مذ سنوات
أكمل ف هذا الطريق؟
  ","

   وآخرتها ؟!
  
"
70591,"
   اتمني حضرتك تجاوبني
اتقدملي شخص كله بيشهد بأخلاقه وانا قعدت معاه ومرتاحة
بس من فترة شوفت اجابات علي أسك عنده بنت بعتاله وبيرد ويهزر عادي 
الموضوع دا مخوفني منه في الجزئية دي .. ممكن أتكلم معاه فيها واسأله عن اللي شوفته عشان انا لسه فاهمه ايه اللي حصل لأني مشوفتش الحوار كامل
ولا أبعد واسكت وخلاص
  ","

   اسألي وافهمي.
  
"
70592,"
   🏠🏠
  ","

   التوبة والاستغفار .. ولا تعودا لمثلها ثانية.
   
   ولا شيء عليكما.
  
"
70593,"
   ارجوك رد علي سؤالي انا كل يوم بصحي علي نفس المشكله زوجي يمارس العاده ويشاهد الاباحيات وشاهدته كثيرا هلي هذا الحال وكلما تحدث معه اعتذر ثم عاد 
واخيرا منعت نفسي عنه حفظا لكرامتي  ولعله يحرز هل هذا حرام؟
ولا استطيع اخبار الاهل حفاظا عليه من الاحراج وحفاظا علي مكانته بينهم
ماذا افعل
  ","

   لازم يتعالج .. يذهب لطبيب نفسي.
  
"
70594,"
   احنا تعاملنا مع الاستاذ عاطف ونشهد انه امين ومحترم في شغله هو والمجموعة اللي معاه شكرا وللافاضل اللي رشحوه لنا
  ","

   الحمد لله رب العالمين ..
  
"
70595,"
   السلام عليكم ورحمة الله وبركاته 
لو سمحت ياشيخ انا بحب شخص من فتره طويله جداً ومش قادره ابعد نفسي أبعد بس مش عارفه ازاي قلبي وجعني والله وخايفه من ربنا جداً مع العلم اني بنتكلم وهوظروفه لاتسمح للجواز انصحني بدون تجريح
  ","

   غلّي نفسك.
   
   واقفلي الباب ..
   
   التجريح الحقيقي هو اللي بتعمليه في قلبك ومشاعرك الحقيقة.
  
"
70596,"
   ياشيخ عايزه اتفرج على حلقات غلي نفسك الاقيها فين
  ","

   https://www.facebook.com/m.atiia.soliman/videos/1305808432832332/
  
"
70597,"
   What was the last song you danced to?
  ","

   أنت فاضي يا آسك ؟!
   
   هل أنت فاضي ؟!
  
"
70598,"
   طب ما حضرتك بتهلك طاقة معانا وبتنصحنا؟
  ","

   أولا: فيه مدد من ربنا، لا يد لي فيه.
   
   ثانيا: الخبرة وكثرة التعامل بتخليني أعرف أفصل بين وجودي هنا وبين سير حياتي الشخصية بما فيها من أفراح وهموم.
   
   ثالثا: ومع ذلك بيجيني وقت لازم أفصل وأبعد فيه وأروّح عن نفسي بما يساعدها على الاستمرار.
   
   هذه ثلاثة لا غنى عنها.
  
"
70599,"
   أجاهد نفسي كثيرا لأكبح شهوتي و لكن حتي إذا استطعت ذلك و أنا مستيقظ ... أتتني في المنام أحلام من هذا القبيل ..

كيف أتصرف لأحكم شهوتي فلا أغضب الله مع العلم أني شاب أعزب ما زلت أدرس و ليس بإمكاني الزواج
  ","

   أنت بخير ما دمت تجاهد .. والأحلام معفيّ عنها، وبعضها نعمة لتساعد جسدك.
   
   وفقك الله وحفظك وأغناك.
  
"
70600,"
   حدثنا عن الجنه ...🙂💚
  ","

   تابعوا السلسلة:
   
   1)
   

    https://www.facebook.com/alhidayah.center/videos/217547966174088/?sfnsn=mo&d=n&vh=e
   

   2)
   

    https://www.facebook.com/alhidayah.center/videos/1125790741153343/?sfnsn=mo&d=n&vh=e
   

"
70601,"
   يا دكتور هو ليه كل الناس بيقولولي بلاش تقرأي في الإنجيل وبلاش تدخلي على صفح فيها مناقشات بين الديانتين أنا عاوزه أفهم الدنيا حوليا ومش فاهمه بيقولولي بلاش ليه
  ","

   اتعلمي دينك يا بنت الناس .. هذا الواجب عليك ..
   
   لا يخدعك الشيطان بهذه الترّهات.
  
"
70602,"
   اتقدمت لوحده من شهرين اول مره اشوفها كان في بيتهم . لقيت فيها اللي بدور عليه . هيا كانت مرتاحه من اول مره ومبينتش اي حاجه  وبتقولي مفيكش عيب ارفضك علشانه ولكن بتقول مفيش قبول و تاني قعده نفس الشئ . رفضت وبتقول مش عارفه السبب.  وانا اتعلقت بيها والله ومش عارف ليه بردو . تنصحني بايه
  ","

   انس يا غالي .. مش هتتحايل عليها !
   
   القبول لا يُملك.
   
   ربنا يرزقك الأفضل والأنسب بإذنه ..
  
"
70603,"
   غ.س واللى بيضحك ويهزر والهزار اوقات بيكون أوفر وأنبهه ومفيش فايدة تعب قلبى معاه ده معناه اى😢
  ","

   خطر.
  
"
70604,"
   طيب يا دكتور لو بضيف الدكاترة والمعيدين لكن مفيش أي كلام نهائي وأقصي حاجة ممكن أشير بوست حلو حد منهم نزله
وحدة صحبتي قالتلي في وشي دي قلة أدب وأنا حاسه إنو عادي حضرتك رأيك إيه
  ","

   عادي.
  
"
70605,"
   شيخ أريد نصيحة بالله عليك فتاه في الثامنة عشر قلبي متعب أصدقائي يعتبرنني طبيبتهن النفسيه كل منهن يحكين لي كل شئ و أنهكت كثيرا 
و لا استطيع الابتعاد عنهن
  ","

   لازم تتعلمي يكون لك وقت تقولي فيه:  آسفة .. مش هقدر أسمع ده الوقت !
   
   حافظي على مساحتك عشان ما تستهلكيش نفسك .. واللي يزعل ساعتها وما يقدرش = تبقى صحوبية مصلحة.
   
   أنا فيه أوقات بفصل نفسي فيها .. مش عايز أسمع مشاكل .. احنا بشر ولنا طاقة، وكتر تشرب الهموم هيوقعنا مرة واحدة دون أن نشعر.
  
"
70606,"
   بالنسبه للڨيديو التاني لوصف الجنه..انا هبقي افتكر مجالسنا مع حضرتك هنا وهدور عليك في الجنه وكل صحبة الجنه نقعد هناك ونتكلم ونفتكر  بإذن الله ربنا يكتبها لكل الناس اللي هنا والناس لسه هتيجي وتكمل معانا يارب💚ربنا يسعد قلبك
  ","

   يا رب .. يا رب .. يا رب ..
  
"
70607,"
   السلام عليكم يا شيخ خطيبي ضايف بنات معارف وجيرانه وساعات بيدخلوا يسالوا عليه ف انا قلتله يمسحهم مش راضي فهل دا سبب فسخ خطبه؟ ولا انا مكبره الموضوع
  ","

   مجرد الإضافة مش مشكلة .. وكونه يعرفك كل ده فمفيش حاجة تقلق !
   
   الكلام العابر المنقطع لغرض منته = ما يستحقش تخليه معركة تثبتي نفسك من خلالها.
   
   عموما هو يحجم ده بالاختصار وبس.
  
"
70608,"
   كتاب صحة العلاقات
مباريات سيكولوجية
لماذا أخشى أن أقول لك من أنا
هيساعدوا جدا إن شاء الله يا شيخ
  ","
  ….
  "
70609,"
   أنا كمان بحب سندويتشات الموز جدا ومبيهمنيش تريقة حد 😌😂
  ","

   عاش 👏🏻
   
   كده اطمنت على مستقبل الرابطة خلاص.
  
"
70610,"
   ساندويتشات موز يا أبو أنس 😂😂 ..
  ","

   هه يا دكتور !
   
   أصحاب وحبايب وأغلى الناس .. لكن ما تجرحش أحاسيسي في قصة حبي مع ساندوتش الموز 🥺
  
"
70611,"
   حط عليها عسل او حتى سكر ودوق اطيب ساندوتش
  ","

   ولا معلقة نوتيلا .. يا نهار أبيض 🤍
  
"
70612,"
   دنا كنت باخد سندوتشات موز المدرسه ومازلت بعمله في العيش البلدي والفينو بيكون لذيذ اوي😂😂😂
طول عمري صحابي بيتريقوا عليا في الموضوع ده والله🤦‍♂️💔
  ","

   احنا كتير يا جماعة .. احنا كتير ولازم يبقى لنا موقف في هذا العالم القاسي 🙋🏻‍♂️
  
"
70613,"
   بحبها يا شيخ محمد بحبها جدا وعايزك تساعدني بخطوه ايجابيه بلاش تقولي ابعد عنها والكلام دا وهي تقريبا متابعاك هنا فبتحاول تبعد عني وحضرتك السبب😔
  ","

   لا ما دام بتحب سندويتش الموز يبقى اتقدم لها علطول 😃
   
   يا عم تقعد جنبي هنا وناكل سوا .. فيش إيجابية أكتر من كده 🙅🏻‍♂️
  
"
70614,"
   صباح الخير يا مولانا فطرت ولا لسه
  ","

   بعمل ساندوتش موز أهو 😍
   
   (أي سخرية بلوك ☹ .. رابطة محبي سندويتشات الموز 😌).
  
"
70615,"
   خطيبي أهله مصطلحاتهم فلاحي ، هل هيأثر علينا في المستقبل ؟
  ","

   علاولة.
  
"
70616,"
   Tell us something you did that you're ashamed of?
  ","

   أما ديننا فيأمرنا بالتوبة لله، لا الاعتراف لخلقه !
   
   ومن تمام التوبة أن نستتر بستره سبحانه .. اللهم تمامه ودوامه، في الدارين.
  
"
70617,"
   كيف تنصحه بالابتعاد بدون ما يقولك التفاصيل يا شيخ
  ","

   ركز في طريقة السؤالين هتعرف إن المشكلة عنده هو .. محتاج يشتغل على نفسه كتير ..
   
   بوركت.
  
"
70618,"
   هذا صديقي ياشيخ . مع العلم اني لست فتاة. والصورة بوضوح انه بيعاملني معاملة قاسية.
لقد اذاني ردك ع الرساله !
  ","

   الله المستعان 🤦🏻‍♂️
   
   آسف .. هو أنا كنت بجاوب بين يدي نوم الحقيقة، فلم أنتبه .. والسؤال تغلب عليه الطريقة الأنثوية !
   
   عموما تبدو علاقة غير صحية .. وتبدو محتاج لسه نوع من النضوج يخليك أصلب في تقييم الناس والمواقف وأقدر على أخذ قرار باعتزال ما يؤذيك.
   
   والجواب بوضوح ابتعد .. واشتغل على بناء شخصيتك وتنمية مداركك الاجتماعية ..
   
   وفقك الله.
  
"
70619,"
   أحبه والله يعلم هذا وأتمني له كل الخير وانتظر مراسلته بفارغ الصبر ! ادعوا الله له دوما ولكن لا اجد منه غير المجافاة بالرغم من انه يقول لي دوما بأنه يحبني! لااجد من افعاله مايدل علي ذلك .أخشي بأن اتركه بعد ان احببته ف الله. واخشي أن أظن سوءًا به !  .قلبي اصبح مرهقاً كثيراً كثيرا منه!هذا صديقي لااعلم
  ","

   طهري لفظ الله عن هذا.
   
   ومش فاهم إيه المطلوب ؟!
  
"
70620,"
   أتفهم حيرة قلبي ياشيخ؟ ان فيه كل ماتمنيتاه لي زوجا وأبا لاولادى ولكن أخشي أن أكون انا المقصره بسبب عملى كطبيبه وف ذات الوقت ان لم أرضي بقبوله أخشي أن اعاقب لتفضيلى عملى عل اختيار الزوج الصالح
  ","

   كل واحد له أولوياته في الحياة.
  
"
70621,"
   انا سيبته بعد ماقرأت الثريد من كام يوم عند حضرتك
لكنى مش عارفة ابطل تفكير و حاسة انى ذنبى كبير جدا و قلبى مكسور
  ","
  "" إن الله يغفر الذنوب جميعا ""
  
  لا تسمحي للشيطان بحبسك في الماضي.
  "
70622,"
   ياشيخ كيف نتواصل مع من رحلوا اشتقت كثيرا لأبي... اشتقت كثيرا كثيرا صابرة وراضية واكنني اشتقت والله كثيرا ويؤلمني قلبي
  ","

   لو صح شوقنا = لمتنا افتقادا لرسول الله !
   
   كل المصائب بعده تهون ..
   
   الدنيا تستمر ولابد ..
   
   نعم؛ الافتقاد صعب والاحتياج أصعب .. لكن الحمد لله أننا مسلمون نؤمن أن هناك جنة نلقى فيها من نحب.
   
   هوني عليك .. واعلمي أن كل عملك في ميزان أبيك، فاعملي ما يسره حين يلقاك عند حوض النبي .. بإذن الله.
  
"
70623,"
   ربنا يوفقك ويكرمك دنيا واخره،ربنا يديم استخدامك ولا يستبدلك⁦ ياشيخ❤️⁩
  ","

   يا رب .. يا رب .. يا رب ..
  
"
70624,"
   أعرفه عن طريق الفيسبوك ومحصلش بيننا كلام ولا اعرف عنه شيء غير اسمه ولا يعرفني فهو من محافظة آخرى تبعدني كثيرًا أرسل لي رسالة رقم والدك والرد برقم والدك فقط لا تذيدي 
أعمل اي ياشيخ ، نصيحتك لي ؟؟
  ","

   رقم والدك، وعرفي والدك .. لو قابلة الموضوع مبدئيا.
   
   مش قابلة = ما ترديش.
  
"
70625,"
   احسن اسم يا ابو انس 👌😀
  ","
  😍
  "
70626,"
   فرحى بعد أسبوع بس قلقانة ي شيخ بيقولى بعد الجواز مش هسيبك هيبقي ع طول... 
هو ده ممكن يكون مؤشر مش كويس ؟
جاوبنى ي شيخ لانى خايفة جدددا
  ","

   كلهم بيقولوا كده .. ما تقلقيش.
   
   المهم يكون إنسان كويس ويتقي ربنا فيك.
  
"
70627,"
   معنديش اي مبرر ...لكن مبقتش مرتاحة
  ","

   فيه مبرر .. حتى لو مش قادرة تحطي إيدك عليك ولا فاهماه !
   
   وطول منت كده = مش هترتاحي مع حد للأسف.
   
   لازم تفهمي نفسك.
  
"
70628,"
   طيب واحده كل مرة تشوف حد تتعلق ، بغض البصر ، ومش بيحصل اكتر من التعلق مع نفسي لا كلام ولا اي نوع من التواصل وببعد على قد م أقدر..دا طبيعي
  ","

   طبيعي .. استمري في الثبات ..
   
   هتنضجي ومشاعرك هتستقر.
  
"
70629,"
   عايزه افوق هو معجب بي بس مفيش أمل يتقدم دلوقت ظروفه لا تسمح قولي حاجه تبعدني تعبت
  ","

   بلوك لكل الطرق بينك وبينه !
   
   غلّي نفسك.
  
"
70630,"
   انا طبيبه وهو صيدلى انا شايفه أنه كويس بس الناس بيقولولى لا هيتعبك علشان فرق الدراسه بس هو كويس جدا حافظ القرءان ومتدين وكله يشهد له بخلقه اعمل ايه؟
  ","

   فرق إيه لا مؤاخذة ؟!
  
"
70631,"
   ياشيخ اتخطبنا وكنت بحبه ولكن مع الأسف كل مشاعري ناحيته انتهت رغم اننا الحمدلله محافظين ع حدود الخطبة لكن مبقتش قادرة أكمل معاه المشكله ان فرحنا قرب ولما جيت أقول لا مش عاوزة اكمل الكل معترض وعاوزين أسباب وأنا حقيقي معنديش أسباب لإنه شخص كويس جدا لكن أنا مش مرتاحه
  ","

   طيب بصرف النظر عن الموضوع نفسه !
   
   أنت كده تضمني نفسك في أي ارتباط تاني ؟!
   
   يعني إيه مبررك في هذا التقلّب ؟!
  
"
70632,"
   لو واحدة حسيت في قلبها ميل ناحية شخص و بعدت تماما و قفلت الطرق ..  هي كدة مش طبيعية ؟
  ","

   هي كده طبيعية جدا !
   
   طبيعية لما مالت (فالمشاعر لا تملك) .. وطبيعية لما بعدت (فالوهم لا طائل منه).
  
"
70633,"
   What's your middle name?
  ","

   عطية 🤍
   
   اللهم اجعل لي منه أوفر حظ ونصيب.
  
"
70634,"
   ي شيخ  كنت مرتبطه ف مره بنتخانق علي حاجه فقالي  انا اصلا غلطان اني ارتبطت  بيكي وصحابي قالولي بلاش بس انا علشان عبيط في رأيك اعمل اي
  ","

   اقرئي ده كويس .. وسلام عليكم .. كفاية لحد هنا 😔
   

    https://m.facebook.com/story.php?story_fbid=2687705814642580&id=100002095644279
   
   ?sfnsn=mo
   
   -------------------------------------
   
   ألقاكم يا صحبة الجنة 💚
  
"
70635,"
   كنت مرتبطه بشخص كنا بنتخانق وسط الكلام قالي انا غلطان اني ارتبط بيكي في ناس قالتي بلاش وبعدين اعتزر اعمل اي ي شيخ
  ","

   مرتبطة !
   
   مين طفا النور 😭
  
"
70636,"
   😂😂😂😂😂 والله ربنا يعين الشيخ علينا⁦💁🏻‍♀️⁩
  ","

   طب أنا راضي حكمكن !
   
   ويرجعوا يقولوا قسوة 🤦🏻‍♂️
  
"
70637,"
   يا ربناااااا..
اعصابك يا حبيبي. 🤦‍♂️
  ","
  😩
  "
70638,"
   كلام حضرتك بقى قاسى على البنات الفتره الاخيره طول بالك علينا شويه ربنا يجزيك عنا خير
  ","

   معلش .. أنا اللي أحدد فين القسوة وفين اللي مش قسوة !
  
"
70639,"
   طب بعد اذنك يا شيخ لاستعجالي في مراسلتك كتبت كتير غلط هيا عندها ١٨* عام بعتذر انا خايف من فرق السن لاختلاف التفكير هل دا شئ عادي مع ان بحبها جدا وكويسين ومتابعين حضرتك دائما ونتبع على نصائحك
  ","

   اللي بيحب = ما بيسألش.
  
"
70640,"
   بحب شخص وهو كمان بيغير بطريقه جامده واحيانا بيقول كلام بيجرح بس هو بيحبني
  ","

   لا بجد !
   
   وإيه كمان ؟!
  
"
70641,"
   انت قاسي كدا ليه يشيخنا
  ","

   دي مش قسوة !
   
   ولو أنت مكانها = كان إيجاب حبه عليك باسم الدين هتشوفيه نوع من الفتنة في الدين.
  
"
70642,"
   لم ينسى يا شيخ وانا اعلم من طريقته انه لم ينسى واخشي انه يتفاجأ بخطوبتي مرة ف ينكسر قلبه
  ","

   ممكن رسالة تخبره بأنك صرفت نظر عن الأمر .. والله يرزقه خيرا منك له.
   
   كي يفيق ويكمل حياته ..
   
   وقطع فوري لجميع الطرق بينكما .. للأبد.
   
   وبس.
  
"
70643,"
   ينفع تقول على والدها كده !
  ","

   إن كان ما تقوله هي صحيحا = فمنه لله ألف مرة !
   
   سيبك من الوعظ في غير محله؛ لأنه يفتن الناس في دينهم.
   
   البخيل ماديا يكون بخيلا أيضا وقاسيا عاطفيا .. وهذا يحول البيوت لقطع من الجحيم !
   
   ساعتها بنقول الزموا الأدب في المعاملة لله، لكن اقطعوا العشم وحافظوا على نفسيتكم كويس وبس.
   
   وليس من حق أحد باسم شرع أو عقل أن يوجب على قلبها حب مثل هذا النمط المؤذي من الآباء.
   
   وربنا الهادي ..
  
"
70644,"
   والدي ووالدتي منفصلين من وانا صغيره هو بيكرهني وماعرفش السبب ليه عمره مسال عليا عشاني لا كان بيسال عشان ياخدني وحكم النفقه يسقط من عليه ولما والدتي اتنازلت عنها سكت وبقي يقول انه بالنسبه ليه ميته انا مش قادره احبه بكره ولا اسمع سيرته حتي عارفه صله الرحم بس انا ماعملتش حاجه ل كره ليا هو انا كده غلط ؟
  ","

   وده هيتحب على إيه ؟!
   
   اعتبريه مات.
   
   لو راجع نفسه وجه يصلح ويستسمح = سامحي وساعديه، لله.
   
   وبس.
  
"
70645,"
   هناك شخص يحبني حبا جما وانا كذلك كنت معجبة به و عندما حاول التحدث لي اخبرته ان بابنا مفتوح عندما يأتي لأبي وليس بيننا كلام هذا
 من فترة والان وجدت ان بيننا اختلافا في الطباع ولن نصلح لبعضنا و لكنه ما زال يحبني وانا لا اعلم كيف اخبره ولا اريد ان يظل متعلقا هكذا فهل لدى حضرتك حل حاسم للامر 
هنا 1212
  ","

   غالبا هو نساك !
   
   وعموما لو تقدم الأنسب وافقي، ولو تقدم هو ارفضي .. مفيش حاجة تلزمك.
  
"
70646,"
   يا شيخ ايش الحل مع ابن جيرانا شاب ومتزوج جديد ومع هيك دايما واقفلنا على الشبابيك وبتطلع، ويكون مخبي حاله  حتى ما نشوفه واليوم طلع على السطح وكان كاشفنا كلنا احنا بنكون مسترين بس مش وضع!
  ","

   فيه رجالة عند حضرتك في البيت يتصرفوا .. ينبهوه ويحذروه.
   
   وتجاهل مثله مع تستركن أفضل .. هييأس ويكف.
  
"
70647,"
   السلام عليكم ورحمه الله وبركاته انا اتقدملي عريس للاسف بابا رفضوا علشان مش عاوزني اتخطب دلوقتي و وهو بيشرب سجائر و انا بدعي بي اذا كان خيراً يجمعني الله بي في الحلال ابطل دعاء مع العلم اني صليت الاستخاره و بعدين بابا رفض اعمل اي
  ","

   اسمعي كلام بابا .. ربنا يهديك !
   
   نفسي أفهم ليه الواحدة منكن كثيرا ما تتعامل كأنها (واقعة) ما بتصدق أي حد يبصلها !
   
   والله عيب .. شرع ربنا غلّاكنّ، فلا ترخصن.
  
"
70648,"
   قولها ياشيخ ابويا بخيل جدا وادينا دلوقت بنعاني منه حرفيا منه لله سابنا وعايش لنفسه
  ","

   البخل داء لا يطاق !
   
   إن الكرم يغفر بجواره معايب كثيرة.
  
"
70649,"
   يا شيخ والله خيرتني معاك د المره ال ١٠ الي ابعت سؤالي أنا شاب ٢٥ سنه حبيت بنت ٢٨ سنه وتقجمت لخطبتها وجلوقتي خطيبتي بس خايف هل من الممكن فرق السن يأثر علينا مستقبلا  أكون بعلق نفسي بيها وبعلقها بيا في الفاضي ولا دا عادي مع اتي بحبها جدا يا شيخ
  ","

   يعني إيه بتعلقها !
   
   مش خطبتها خلاص ؟!
   
   سيبك من الأفكار دي.
  
"
70650,"
   اتخطبت لشاب حافظ لـ كتاب الله و أهله ناس محترمين و هو كويس جدا 
بس هو بخيل جدا  
 و هو معاه أخين و متزوجين و زوجاتهم منتقبات و انا منتقبه ، وقت الاكل كلهم يتجمعوا و يأكلوا سوا و الزوجتين يأكلوا بالنقاب و انا مش قابله بـ كدا .. هل من حقي افركش الخطوبة ؟ بس خايفه ربنا يعاقبني بشخص مش بخيل بس مش محترم
  ","

   لو بخيل جدا = انفدي بجلدك.
  
"
70651,"
   عندي 16 سنة وبحب اسمع حضرتك جدًا واقرأ إجاباتك وانقلها كمان حتى بقيت أتوقع باقي 
 الثريد من أول سؤال😂💙 بسمع فيديو ""كُن رجُلًا"" الوقت اللي هو من 2017 وفيه كل كلمة موجودة هنا في 2020 😅 أظن لو سمعوا ""كُن رجُلًا"" و ""غلّي نفسك"" هيوفروا علي نفسهم وحضرتك كتير .. ربنا يكتب لك النفع دائمًا ويتقبل منك♥
  ","
  💚💚
  "
70652,"
   لا اعرف عن ماذا تتحدث، لكن هذه اول مرة اري إجابة عندك تقول ""بيتصلح بعد الزواج! ""
  ","

   حاجة تانية خالص .. مالهاش علاقة بالطباع.
   
   ما دام السؤال ما ظهرش = ما تجتهدوش في التوقعات.
  
"
70653,"
   ممكن تكلمنا عن الصداقة الحقيقية ؟
  ","
  "" إن كان قالها فقد صدق "".
  
  هذه تلخص معان كثيرة .. جدا ..
  "
70654,"
   شيخ يعنى بعت لحضرتك كذا مره ومنزلة الابليكيشن علشان اسأل 😅
غُلبت.. وحضرتك مبتردش
  ","

   اعذروني .. معلش.
  
"
70655,"
   يعنب يا شيخ لو خطيبي تعاملاته كويسه بار بامه وهيقضي احتياجاتي كفايه كدا وبيصلي وبيصوم بس هو مروش وفرفوش شويه بالنسبه لثقافته الدينيه يعني متوسطه دا كفايه اني اتقبله ولا لازم مواصفات تانيه تكون فيه
  ","

   ده نعمة .. تحمدي ربنا عليه.
  
"
70656,"
   س.غ يعني يا شيخ نغيَّر مواصفات الملتزم المثالي اللي ف دماغنا ؟ اللي هو مثقف دينياً و حافظ قرآن و له حظ من القيام و كدا ؟ ولا نستنى ..؟
  ","

   https://m.facebook.com/story.php?story_fbid=937521449661034&id=100002095644279
  
  ?sfnsn=mo
  "
70657,"
   خطيبتي متعوده تسلم علي ولاد اعمامها وبيكون فيه ضحك بينهم وكده ، حاولت معاها كذا مره افهمها أن كدا حرام بس مبتسمعش الكلام 
اعمل ايه ؟
  ","

   خد قرارك بناء على إن الوضع ده مستمر !
   
   هتتعبك.
  
"
70658,"
   خطيبي ""احنا الاتنين ف صيدله خاص"" وبابا دفع دم قلبه عشان احقق حلمي
حاليا هو بيقولي مافيش شغل عشان بغير عليكي ومش عايز احتكاك مع حد
حاولت معاه بكل الطرق اني بدال عامله حدود ف التعامل خلاص ، برضو مافيش فايده
ومؤاخر طالعلي ب اني ماسلمش ع خيلاني ولا اعمالي عشان حرام السلام ببوس
او اني خالي اوقات بيحضني
  ","

   مش ناضج .. هيتعبك.
  
"
70659,"
   على وشك الوقوع فى ذنب الحق نفسى ازاى؟متقولش اقعد وسط ناس علشان بيكون الكل نام وبكون لوحدى
  ","

   قوم اتوضى وصلي .. اسجد لربنا وابكي، وقوله نجيني.
   
   والله لو صدقت = سيعصمك.
  
"
70660,"
   الرد هنا يا شيخ🤔🤔
  ","

   عديها ما دام اعتذر .. وما تشغليش بالك بالموضوع، بيتصلح بعد الزواج.
  
"
70661,"
   كتبت كلمات حضرتك مع رسمة بسيطة ممكن  تشوفها ؟🙎 يارب تعجب حضرتك 🌸
   
    https://m.facebook.com/story.php?story_fbid=121466559506860&id=107216057598577
   
","

   جميل .. تسلم إيدك ..
  
"
70662,"
   هل طريقة الكتابة و الصور على الميديا ممكن توصل لحب حقيقي و جواز؟
  ","

   غالبه وهم .. يتكسر على أرض الواقع !
   
   ممكن يحصل ميل مبدئي بأسس عقلية صحيحة .. يسلك طريق الحلال دون لف ودوران .. ويختبرا إمكانية الإكمال في زواج !
   
   إن حصل القبول ثم التآلف = فهذا مؤهل للحب مع الأيام والعِشرة.
  
"
70663,"
   عوزة أنسي و مش عارفه و طلبت المساعدة من ناس كتيرة بس محدش مهتم ، فترة في حياتي كانت طويلة جداً حوالي ٦ سنين كانت صعبه و ذكرياتها مؤلمة و إحساسي بالذنب مخليني بتمني حياتي تخلص 
أدعيلي ربنا يهون عليا ولو ينفع تدلني علي حاجة تساعدني ..
  ","

   اسمعي ده:
   

    https://www.facebook.com/m.atiia.soliman/videos/1454248847988289/
   

"
70664,"
   ازاى افرق بين التمسك اللى يستحق والتعلق المرضى 😑
  ","

   تمسك بمن يتمسك بك .. في ظل علاقة آمنة، في النور.
   
   اختلال أي شرط = تعلّق مرضي.
  
"
70665,"
   يندم ازاي يا عم انت !؛ . انسان بقى امام مسجد وبيدي دروس تعليمية وساكن ف سكن تابع للجامع جمب بيت الله وعاوزه يندم !! صح ان الغربة وَحشة بس خير كبير ل حضرتك 💙✨
  ","

   إي والله صدقت !
   
   اللهم أدمها نعمة، واحفظها من الزوال.
  
"
70666,"
   ربنا يديمها عليك نعمة ..وتكون لاخر العمر ضيف ببيت الله
  ","

   يا رب .. يا رب .. يا رب ..
  
"
70667,"
   🌻
  ","

   مفيش مشكلة.
  
"
70668,"
   شيخ هم مش مانعين الصلاة ف المساجد عندكم زي عندنا؟
  ","

   أيوه !
   
   بس أنا كده كده مقيم في المسجد فبأذن وبصلي بالعاملين بالمركز ولله الحمد 😃
  
"
70669,"
   طب هو طبيعي اننا نندم على أفعال أو أقوال أو قرارات ,, ولا فيها سوء ظن بقدر الله
  ","

   نتعلم ونستفيد من أخطائنا .. أما الندم فلا يفيد شيئا.
  
"
70670,"
   الأمان مطلوب فى الصداقة يا شيخنا
  ","

   في كل علاقة.
  
"
70671,"
   هنا🤦🤦🤦🤦
  ","

   اغتسلي.
  
"
70672,"
   هل ندمت علي سفرك الي امريكا ي شيخ؟
  ","

   بل هو باب فتحه الله لي، دون حول مني ولا قوة.
   
   اللهم التمام، والدوام .. على ما يرضيك.
  
"
70673,"
   طيب في ناس بتبقى مصممه تعرف كل حاجه عن البنت ال متقدمينلها ... وبيفضل يسأل عن أي تجارب قبل كده لو هي قالت لا وكده ده ميعتبرش كذب لان في ناس بتاخدها من منطق الكدب والغش؟!
  ","

   اسمعوا ده:
   
   كرسي الاعتراف:
   

    https://www.facebook.com/m.atiia.soliman/videos/1383095715103603/
   


    https://www.facebook.com/m.atiia.soliman/videos/1383115048435003/
   

"
70674,"
   شيخ محمد انت عارف انك حبيبنا؟ هل انت عارف انك حبيبنا يعني💙؟
  ","

   الله يجبر خاطرك.
  
"
70675,"
   يا شييخ طب حضرتك كنت بتنط من فوق سور المدرسة زينا كدا عادي؟ 😂💙
  ","

   جربتها مرة واكتشفت فوبيا المرتفعات عندي وأنا فوق !
   
   جيس وات ؟!
   
   قعدت مكاني أعيط ولميت المدرسة كلها 😁
  
"
70676,"
   انا بدعي كتير وللاسف دعواتي مش بتستجاب يا شيخنا
  ","

   مفيش دعوة ما بتستجابش !
   
   دورنا ندعي .. ونفوض لله في كيفية ووقت الاستجابة، وبس.
  
"
70677,"
   أنا بقت أقصي أمانيا
بصحي من النوم اقول يارب الشيخ محمد يرد علي انهارده..
  ","

   ما ينفعش خالص والله تكون أمنيتك بهذه السطحية !
   
   ما ينفعش فعلا.
   
   لازم حاجة مهمة في حياتك بتشتغلي عليها وبتسعي لإنجازها .. مصيبة الفراغ إنه بيعلقكم بما لا يصح التعلق به.
  
"
70678,"
   ي شيخ انا بقيت بعيد  عن ربنا ومش عارف ارجع وحاسس ان ايماني ضعف ) اعمل ايه انصحني
  ","

   مهما بعدنا .. لازمنا رجوع !
   
   الباب دوما مفتوح .. المهم الصدق.
  
"
70679,"
   علشان كنت دايما بدعى بالزوج الصالح المصلح فخايفة ميكونش هو علشان معندوش ثقافة دينينة💔
  ","

   بلاش أوفر يا ماما.
   
   أولى صلاحه وإصلاحه في علاقته بك وتكفيته لبيته وحسن حمله للمسؤولية.
  
"
70680,"
   يا شيخ... ايه اللى يخلى جوزى يزهق منى..يعنى هو مسافر بس لما نتكلم ماسنجر يقول كلمتين و يتهرب يقولى رايح انام.على الرغم انى بكتشف أنه ولا راح نام ولا حاجه و بلاقيه يروح يكلم ابن عمه.صاحبه و يطول معاهم فى الكلام..عايزه حل
  ","

   هي دي من أضرار البعد للأسف !
   
   بس مش للدرجة دي .. حسب هل علاقتكم أصلا فيها قدرة على الحديث ولا لأ.
   
   الحل مشترك بينكما .. هو يكون عاوز يتكلم، وأنت ما تضغطيش عليه بمواضيع ممكن يكون مش حاببها ..
   
   وفقكم الله.
  
"
70681,"
   يا شيخ انا مش معايا اولاد وف شيخ قال لجوزى ان ف حديث فيما ما معناه يعنى ان البيت الذى لا يوجد به اطفال مظلم 
هو فعلا ف حديث كده؟💔💔
  ","

   جهل وكذب.
  
"
70682,"
   فسخنا انا وخطيبتى اول مرة كان منها وبعدها طلبت الرجوع ورجعنا بس اهلى كانوا مش موافقين وانا ضغطت عليهم بس فسخنا تانى ،بس انا لسة عاوزها ممكن اتقدم تانى
  ","

   لازم تكون فاهم الأول ليه حصل الفسخ، وليه عاوز ترجع ؟
  
"
70683,"
   يا روقانك يا شيخنا😍😍
  ","

   من رحم الأحزان .. يولد الروقان 😃
  
"
70684,"
   عمالين نسأل نسأل
وماطمناش عليك عموما يا حبيبنا ، اخبارك واخبار صحتك ؟ ❤️
  ","

   جزاك الله خيرا ..
   
   كثير من يسألونك .. قليل من يسألون عنك 😃
  
"
70685,"
   ابو أنس  العادي 💙
  ","

   أنت عادي ؟
   
   هل أنت عادي ؟! 😅
  
"
70686,"
   يجوز تعليق الصور علي الحيطة ؟!!
  ","

   أنا أقلّد الفتوى القائلة بأن النهي في الحديث متوجه بالأصالة للتماثيل المنحوتة، بالتالي تجوز الصور الفوتوغرافية.
   
   بس طبعا مش هيعلق صورة زوجته بزينة العرس في الصالون يعني .. فهذا يدخل تحت النهي من جهة أخرى !
   
   المقصود الإشارة إنه مش هيشرب شاي العصرية لوحده بس 😁
  
"
70687,"
   صباح الخير ..
  ","

   أحلامي بسيطة !
   
   لا بحب الشو ولا الزيطة ..
   
   بيت يدفّي، وحب يكفّي ..
   
   وطفل منعوس .. بسمته تشفي ..
   
   وألعب وياه النطيطة.
   
   أحلامي بسيطة !
   
   وما تقولش عليها عبيطة ..
   
   عيشة هنية، ولقمة مرية ..
   
   وخمسينة شاي .. في العصرية ..
   
   وصورة عرسان عالحيطة.
   
   أحلامي بسيطة !
   
   أملى الدنيا فرح بدموع ..
   
   وأنادي في الناس بصوت مسموع ..
   
   مهما بعدنا لازمنا رجوع ..
   
   ولو الجنة نهاية الموضوع ..
   
   يبقى احنا تمام، ما تبقاش عيوطة ..
   
   أحلامي بسيطة.
  
"
70688,"
   دائما بدعيلك و حفضل أدعيلك...
  ","

   وهذا أساس ما أوصيكم به لي .. حيا وميتا.
   
   ألقاكم يا صحبة الجنة 💚
  
"
70689,"
   يا شيخ خطيبي انا مش عارفة احدد كريم ولا بخيل هو بصراحة مش بيدخل البيت فاضي ولسه جايبلي هدايا وجايب لامى خاتم برضه فأنا خايفة يكون بيعمل من باب الواجب وأنه عشان انا جبت لامه هدية فهو بيردها انا تعبت التفكير ممكن تقولى مؤشرات اطمن بيها
  ","

   اتقي الله !
   
   مفيش بخيل يعمل كل ده.
   
   وتقولوا العلاقات معقدة ليه 😞
  
"
70690,"
   احنا ليه طيبين اوي وبنسامح علي طول ي شيخ محمد !
  ","

   الطيبة والتسامح لا تعني أن تصير أرواحنا كلئا مباحا لكل غادر.
  
"
70691,"
   والله انت اللى مسهل عليا حالى دالوقت الله يجبرنا جميعا
  ","

   الله يجبر خاطرك ..
   
   ربنا يسهلها علينا جميعا.
  
"
70692,"
   لية العلاقات معقدة اوي كدة يا استاذ محمد؟
  ","

   ربنا خلقنا على فطرة سليمة بسيطة .. لكن احنا بنشوهها فبنعقد علاقاتنا للأسف !
   
   كل ما قدرنا نرجع لمصدر الفطرة الأول = كل ما هنرتاح وهنريّح.
  
"
70693,"
   يارب ترد عليا ..انا ارتبطت بواحد زميلي لمدة سنة مع العلم هو في الاول قالي لازم اهلك او والدتك علي الاقل تعرف ودا اللي عملته (ظروفه متسمحش يتقدم ) والله يشيخ جه فجأة قال عايز يبعد انا مش عارفة اي حاجة وتعبت والله يشيخ حياتي وقفت وهو مكمل عادي ولا فارق معاه 
نفسي اعدي المرحلة دي مش عارفة !
  ","

   أنت عارفة إنك غلطت، وده تمن الغلط .. انسي الموضوع واستأنفي حياتك ببساطة.
   
   اقرئي ده:
   

    https://m.facebook.com/story.php?story_fbid=2687705814642580&id=100002095644279
   
   ?sfnsn=mo
  
"
70694,"
   ي شيخ انا شاب 23 سنه نفسى اتزوج مش قادر اعف نفسى تعبت ي شيخ انصحنى
  ","

   لو مش قادر تعرف العفة لوحدك = صدقني الزواج مش هيغيرك !
   
   الزواج يعين العفيف أصلا .. يزيد غض بصر مغضوض بالفعل، ويؤكد تحصين فرج محصن بالفعل.
  
"
70695,"
   بالله عليك اظهر سؤالى ده 
25 سنه ايه اللى كبرتى لامؤاخذه ؟!!!
طب ايه رايك انا شاب 28 سنه واى حد يدلنى على عروسه اقوله اكتر من  3سنين فرق مش هتجوز وليا كذا حد من اصحابى بنفس التفكير ده 
اوعى تتجوزى اى حد عشان السن والخرافات الهبله دى اقسم بالله هتندمى 
ده جوااااااز  مش تيشرت هنلبسه يومين ويترمى
  ","
  ….
  "
70696,"
   كم لهذا السؤال من الم الله يفرج عنك حبيبتى❤
  ","

   الله يريحنا من الظلمة الجهلة .. هم من يصنعون هذا الألم ببنات الناس دون ذنب !
  
"
70697,"
   🦚
  ","

   لازم طبيب نفسي أطفال.
  
"
70698,"
   هو ٢٥ سنه كبرت يا شيخ ؟ 
ولا انتظر نصيبي 
كل الي حواليا محسسني اني فى مصيبة لو موافقتش علي اى حد حتي لو مفيش قبول 
مجرد قول مفيش قبول مش سبب عندهم
  ","

   اوعي تسمعي كلام حد.
  
"
70699,"
   زوجتي تؤخر الصلاة بعض الاوقات فهل على الا النصح؟
  ","
  "" وأمر أهلك بالصلاة واصطبر عليها "".
  "
70700,"
   انا اسفه ي شيخ انا اللي بعت السؤال بتاع ابن حضرتك اولي بيك.. 
انت برضه اكيد مش سهل عليك كده ابدا.. ربنا يجعله ف ميزان حسناتك
  ","

   سؤالك مؤذي للغاية !
   
   وأرجو تعرفوا تقولوا إيه للناس وازاي.
  
"
70701,"
   طب انا بعت مامته وللعلم هو في البيت مش مسافر ولا حاجه وجت قعدت معايا ووريتني صورته وطلبت مني صوره قولتلها يفضل اقعد معاه وبلاش حكايه الصوره قالت اصل محرج ومكسوف و صممت واديتها صوره ومن بعدها مفيش اي كلام ولا رد منهم خاالص لااه ولا لا انا مش فاهمه هو فيه ولا ايه حصل
  ","

   محرج ومكسوف = يخليه جنب ماما أحسن.
   
   زواج صور إيه ده بس اللي بتسألي عنه !
  
"
70702,"
   بدأت اشك ان حضرتك عاكلى بلوك بقالى 5 شهور ببعت ولا مره جاوبتنى😢😢😢😢😂😂
  ","

   محدش عندي بلوك.
  
"
70703,"
   يا شيخ خطيبى محترم وخلوق وبيصلى ويصوم بس معندوش ثقافة دينية خالص💔💔
اعمل ايه
  ","

   هو أنت وزارة الأوقاف ؟!
   
   المهم يتقي ربنا فيك.
  
"
70704,"
   قدوتنا الغالى 😄
 تنظيفى  للمسجد انا  وواحد صاحبى 
كغسيل السجاد والشبابيك الى اخره...
ثوابه قد ايه كدا مثلا هل كبيير  ؟!😃
بس خاايف ربنا ميتقبلش 😢
وخايف يكون فى عملنا ده رياء لدرجه الوسواس 
اسلوبى يقولى انى ف ابتدائى بس والله انا 22 سنه😂
  ","
  😅
  
  الله يتقبل .. سيبك من الوساوس، واعمل الصالح .. وأبشر بأجر كبير، بإذن الله.
  "
70705,"
   أرجوا الإجابة ..
تقدمت لفتاه أحسبها من اتقى وأعلم النساء .. ورحب والدها وحدد لقاء للرؤية .. وقبل الموعد بيوم قال لى أنت أى بيت يتمنّاك وأثنى علىّ .. وقال البنت استخارت ولم ترتاح مع العلم أنها لا تعرفنى ولا أعرفها ولا رأتنى ولا رأيتُها .. وأنا فى غاية الحُزن .
إنصحنى وأدعوا لى وفسر لى ما حدث من فضلك.
  ","

   خير يا حبيبي .. ما تعرفش الخير فين ..
   
   هو أنا معاك إن الاستخارة المفروض بعد ما تقعدوا وتشوفوا بعض وكده .. لكن ربك هيرزقك الأفضل بإذنه ..
   
   تجاوز الأمر، كأن لم يكن.
  
"
70706,"
   بإذن الله هنلتقي يوماً ما في أمريكا يا شيخ
  ","

   تمثال الحرية يشتاق إليك 😅
   
   يا سيدي .. المهم على خير حال وأسعده، آمين.
   
   أو فالجنة منتهى القاصدين.
  
"
70707,"
   في التلفون او الوتس وهما أصحابو من الكلية
  ","

   خلاص تبلغيه إن ده مش مقبول بالنسبة لك .. ودي مقتضيات علاقة الزوجية .. إغلاق هذه الأبواب، حتى لو مفيش غلط وكده !
  
"
70708,"
   انا كنت زيك معنديش اخواتي كلهم بنات بس بقرا ف الجانب دا كتير وبسمع محاضرات واعرف اسال واطمن للشخصيه اللي قدامي وحتى لو بدات احس انو عاجبني من المقابله الاولى اغض الطرف لحد م اتاكد الاول .. طلعت عين زوحي بس الحمدلله كان لي زي م حبيت وربنا اكرمني ♡ متخوفيش نفسك .. اعملي اللي عليكي وربنا هيكرمك
  ","
  ….
  "
70709,"
   يا شيخ خطيبي بيكلم بنات اعمل ايه
  ","

   بيكلمهم ازاي وليه ؟!
  
"
70710,"
   ايه اللي مستنيه من ابنك ؟
  ","

   يدعولي الناس بحسن عمله وموصول برّه ..
   
   ويكون أمانا لأختيه من بعدي.
   
   اللهم أنبتهم وأولاد المسلمين نباتا حسنا.
  
"
70711,"
   انا زيها بالضبط مليش اى تعامل مع ولاد خالص ومليش اخوات ولاد بقيت اشك فيه واحلل تصرفاته وتعبت من التفكير مفيش اى ضمان أنه هو المناسب
  ","

   الموضوع ملوش علاقة أبدا بالتعامل ولا حتى بتجارب سابقة !
   
   الموضوع متعلق بالنضج النفسي والذكاء العاطفي والاجتماعي اللي يخليكم فاهمين نفسكم واحتياجكم وقادرين تقيموا اللي أدامكم.
   
   مفيش موضوع عموما يخلو من مغامرة .. احنا بنحكم على اللي شايفينه من باب الأخذ بالأسباب، وبس.
  
"
70712,"
   انقطعت الامال واغلقت الطرق ياشيخنا
  ","

   فال الله ولا فالك !
   
   كفاية نكد .. حرام عليكم.
  
"
70713,"
   يا شيخ انا بحس نفسى مش قادرة احدد خطيبى كويس ولا لا وهل التصرف اللى عمله ده كويس ولا لا وهل هو مناسب ليا ولا لاوبقعد افكر كتير لدرجة تعبت من التفكير وساعات احس ان مش طايقاه وساعات احسن ان عايزاه مش عارفة اعمل ايه ممكن تنصحنى
  ","

   يبقى اتسرعت في الارتباط أصلا يا بنتي !
   
   كونك ما عندكيش معيار تفهمي به احتياجاتك أنت وتقيسي عليه شخصية وتصرفات اللي أدامك .. ولا تبقي فاهمة مشاعرك فدي مشكلة محتاجة تشتغلي على حلها أصلا قبل أي خطوة في حياتك.
  
"
70714,"
   وحشتنى يا أبا أنس والله .. 💚🥀
  ","

   فينك ؟ 😃
  
"
70715,"
   يا شيخ زوجي الحمد لله  على خلق و ملتزم جدا دينيا و بيحبني و بحبه و بيحترم اهلي و بيحبهم ، تقدم لاختي الصغيرة عريس و حاسه انه غيران منه عليها مش عارفة ده تفسيره ايه و خايفة اقوله ألفت نظرة لحاجة ممكن تكبر في دماغه و تبقى مشكلة كبيرة حضرتك شايف ان ممكن يكون طبيعي بيغير عليها زى اخته مثلا ؟
  ","

   طنشي.
  
"
70716,"
   طب انابنت وبعمل زيه بكلم ولاد بشخصيات وهمية مش مبتكونش أنا ف الحقيقة شخصية برسمها ف خيالي ويتمني تكون أنا وان حد يعجب بيها بكون مبسوطة ويقدر اعمل اي حاجة مبتوصلش للحب انا احيانا بساعدهم يدرسو كورسات معينه او بشرحلهم حاجات مش فاهمينها وفي واحد عملتله جدول عبادات ومنتظم عليه، انا كدا مريضة ?
  ","

   آه.
   
   ومحتاجة استشارة نفسية.
  
"
70717,"
   متي أقدر اقول علي خطيبي انه إنسان كويس و انا مش قادرة أقارن بينه و بين غيره لأني مش هينفع اعرف غيره؟ اعرف منين انه الانسب
  ","

   نعم !
   
   إيه اللي بتقوليه ده ؟!
  
"
70718,"
   دعواتك
  ","

   الله يشفي صدرك، ويثبت قلبك، ويغنيك بحلاله عن حرامه وبفضله عمن سواه ..
   
   وإياي .. والسامعين.
  
"
70719,"
   يا جماعة الشيخ محمد عطية قال في كتابه : العلاقات لابد أن تُبني علي "" أنا راضٍ بكَ كما أنت "" ، شوفت يا شيخ انا حافظه ازاى 😂😂😂😂😂
  ","
  👏🏻
  
  وهم هيتغير وهيتحسن ده بأه ما بياكلش خالص ولا بينفع.
  
  القرار يكون بناء على الوضع الحالي .. وبس.
  "
70720,"
   كل فترة بحب واحدة وبعدها أزهق منها وأحب غيرها مش عارف ليه ؟
  ","

   عشان مش بتغض بصرك، ومش بتخاف ربك !
   
   ولو ما فقتش = هتقع في شر أعمالك.
  
"
70721,"
   طب يا أبو أنس خطيبي مسافر و طلب حوالي 3 مرات انه يشوفني و كان عايز صورة و وعد إنه هيمسحها مع العلم إن فرحنا المفروض بعد رمضان و اتخانقنا ع ده و قال خلاص متبعتيش مش عايز لو ده هيضايقك.. أتكلم تاني ف الموضوع ده و أبعت ولا أسكت متكلمش؟
  ","

   أوفر !
   
   فعلا أوفر.
   
   هو يعني يا إما عالبحري وعك .. يا إما جمود وضنك.
   
   عرفي والدك أو والدتك وابعتي صورة بحجابك عادي.
  
"
70722,"
   يا شيخ أنا مش بحس بأى خشوع فى الصلاه نهائي بسجد ودماغى بتفكر فى كل حاجه فى الدنيا عمرى ما جربت إحساس الخشوع فبطلت أصلى أعمل  إيه؟؟
  ","

   - بصلي لكن مش بحس بخشوع.
   
   = المهم ما تبطلش صلاة.
   
   - بقرأ قرآن لكن مش بتدبر.
   
   = المهم يفضل لك ورد يومي منه.
   
   - بذكر ربنا لكن مش بركز.
   
   = المهم ما تبعدش عنه.
   
   إننا حين ننصح غيرنا ونجاهد أنفسنا دوما بقضية المداومة على الطاعة، حتى وإن كنت تشعرها (أو يوسوس لك شيطانك) أنها مجرد روتين لا كبير أثر لها تجده في نفسيتك أو حياتك أو ذنوبك؛ فذلك لأمرين:
   
   الأول: أنك ما دمت ملازما للباب بصدق، مجاهدا في الثبات على القرب = فإما أن يفتح لك فتذوق حقيقة النعيم .. أو تموت مجاهدا أعذرت لربك بلزوم الصراط المستقيم.
   
   الثاني: أنك تمر بك نفحات مفاجئة وسط هذا الروتين .. ركعة حضر فيها قلبك، سجدة صدق فيها دعاؤك، آية تلوتها بدموعك .. لعل نفحة منها هي المنجية ..
   
   أنت تعبد ربا لا حد لكرمه .. ولعله يطلع عليك ذات صدق منك فيقبلك، على ما كان من العمل !
   
   بحسناتك، بسيئاتك، بمميزاتك، بعيوبك .. غير أنك ذليل له تمام الذل، حريص على القرب منه تمام الحرص، قولا وعملا وحالا.
   
   وهذا يفسر لك قولة ابن عمر -رضي الله عنهما-:
   
   "" لو علمت أن الله تقبل مني سجدة واحدة أو صدقة درهم واحد = لم يكن غائب أحبَّ إلي من الموت "".
   
   اثبتوا عباد الله ولو لم تنعموا من لذة التعبد بالحصول .. فلا تدرون والله أي عملكم المقبول !
  
"
70723,"
   يا شيخ هي كتر الذنوب بتموت القلب لدرجة ما فيش اي احساس خالص
  ","

   نعم، عياذا بالله !
   
   ران يتراكم على القلب إلى أن يقتله ويسلبه الحياة ..
   
   لذا بعض الناس لما يقرأ أحاديث:  "" من مات لا يشرك بالله شيئا دخل الجنة ""
   
   يتهاون بالذنوب ويقول ما هي عمرها ما توصل للشرك ..
   
   لكن المصيبة إن إدمان المعصية بيجر لقسوة القلب ثم استمرائها والمجاهرة بها ثم استحلالها عياذا بالله، وهذا كفر في حد ذاته.
   
   وده يفسر مثلا إنك تلاقي أصحاب الحسابات الإباحية أو من ينشرون هذا النجس في المجتمعات بيتجروا واحدة واحدة للتعدي على الشرائع ومقدسات الدين .. وهكذا.
  
"
70724,"
   الناس كلها خايفة من الكورونا إلا انا ده يبقي اسمه ايه
  ","

   نعمة !
   
   خذ بالأسباب وبس .. لكن ما ترعبش نفسك.
   
   أنا كده !
   
   سبحان الله .. الموت حوالينا أصلا في كل حاجة .. كل يوم بتطلع بسيارتك من بيتك أو تركب مواصلات فأنت مش ضامن هترجع سليم ولا لأ !
   
   بناخد بالأسباب .. ونصيبنا هنشوفه ..
   
   تعددت الأسباب، والموت واحد.
  
"
70725,"
   طيب لو خطيبي شغله بالنسباله اهم حاجه لدرجه انه ممكن ينسي نفسه واهله وانا كمان في الشغل ،وتقريبا مش بنتكلم غير ربع ساعه مثلا ودايما عنده شغل ولما اتكلمت معاه قال انه نفسه يبقي جنبي ويكلمني بس ظروف الشغل وهو مضغوط دايما 
اعمل ايه
  ","

   تعملي اللي يريحك !
   
   المهم تبني قرارك على إنه هيفضل كده.
  
"
70726,"
   طب لو مخطوبه وقبل الخطبه لم تكن منتقبه وفي فتره الخطوبه انتقبت هل لو طلب انو يشوفها ترضى ولا لا وبيحلف انه ناسي شكلها 🤭
  ","

   يشوفها !
   
   أنا بقلد فتوى الاستحباب .. بالتالي الأمر يسير.
  
"
70727,"
   ي شيخ محمد انت قولت قبل كدا ابعت السؤال بحد اقصى 3 مرات وانا بعت سؤال الصلاة كذا مرة
  ","

   مشفتوش !
   
   وعدم ردي أكثر من 3 يعني لا تكرر السؤال.
  
"
70728,"
   ياشيخ صاحبتي متجوزة وجوزها قعدسنه ونص كويس وبعدكدا اتغير وحب واحده عليها وهي حست بعدين حكالها قعديعتذرويحاول يراضيها بعدها اتقلب وبقا مش طايقها ولاعايزها وقالها كدا ف طلبت الطلاق ف رفض وحاليا بيعندفيها بيقولها هتقعدي ف البيت غصب عنك وبيغصبها ان اهله ياخدو ابنه يقعدعندهم اليوم كله ويرجعهولها بليل
  ","

   وأنت بتسألي عنها ليه .. وتسأليني ليه ؟!
   
   تدخل أهلها في الموضوع .. ويشوفوا حل.
  
"
70729,"
   لو هي عاطفية جداً وبتتغذى على الاهتمام، فهتتعب جداً في حياتها. لأن النوع ده قلة اهتمامه بتتشعب لجذور كتير مع المعاشرة بتبان وبتخلي الحياة جافة لا تطاق. انا جيالها من المستقبل من حيث ما هي واقفة حالياً و نحن على حافة الطلاق الآن للأسف.
  ","

   ولذا تركت الكرة في ملعبها !
   
   أنا مش دوري أقرر عن الناس ..
   
   أنا بفكر معاهم وبنصحهم وبس.
  
"
70730,"
   انا منتقبة 
ينفع خطيبي يشوف شكلي بعد الخطوبة؟؟!؟!؟
شافني ف الصور قبل كدا لانه مسافر
مشافنيش خالص ع الطبيعه
  ","

   نعم !
   
   أنت بتهرجي ؟!
   
   طبعا لازم يشوفك.
  
"
70731,"
   بتوع طب هيفتكروا فلاديفيا دي حاجه تانيه 😂😂
  ","

   أيوه .. أعرف إنه اسم كروموسوم .. وسمي نسبة لمكان اكتشافه، هنا بفيلادلفيا.
  
"
70732,"
   ربنا يحفظك يا شيخ محمد ويبارك فيك ويجعلك من اهل الجنة طمنا علي حضرتك في الظروف دى
  ","

   لسه واصلالي أخبار عن إصابة ناس من اللي كانوا جماعة المسجد !
   
   لكن الطمع في الله كبير ..
   
   ربنا يحفظنا جميعا بحفظه.
  
"
70733,"
   أتكلمت معاه قالي انه متعودتش انه يهتم ويسأل ع حد ويبدأ يسأل علياا يومين وبعدين يرجع يتجاهل تاني
  ","

   يبقى ده طبعه .. وهيفضل كده !
   
   أنت بأه الأدرى بنفسك.
  
"
70734,"
   قولي نصيحة تكن نصب عينيا طول الوقت
  ","

   لا تفقد قدرتك في إشهاد الله صادقا على ما في قلبك، دون خجل.
  
"
70735,"
   ايه فلادليفيا ده😅
  ","

   مدينة من أهم مدن ولاية بنسلفانيا بأمريكا.
  
"
70736,"
   حضرتك بتطلع لايف علي اي عشان اتابع حضرتك واحضره
  ","

   صفحة مسجد الهداية الذي أنا إمامه الآن، الحمد لله.
   
   خاطرة يومية السابعة مساء بتوقيت شرق أمريكا، الواحدة صباحا بتوقيت القاهرة.
   

    https://m.facebook.com/alhidayah.center/
   

"
70737,"
   يا شيخنا انا كنت بحب واحد اتكلمنا شهر بالضبط واديته صورى وفيه صور وانا ف البيت عاديه لما رجعت لعقلى توبت لربنا وخوفت من ثقه اهلى وربنا اولا يا شيخنا انا بقيت مرعوبه لاتخطب وهو يبعت لل هتخطبله يا شيخنا بقيت خايفه من نفسي يا شيخنا خايفه
  ","

   يا بنات اتقوا الله في أنفسكن !
   
   حتى لو الواحدة منكن اتهفت في عقلها وضعفت في مرحلة ما = تحرص ما يكونش فيه أي ذيول لخطئها يوم تتوب وتفوق من هذا العك.
   
   عموما انسي كل ده كأن لم يكن .. توبي لله وأصلحي علاقتك به .. وما تقلقيش، مش هيحصل حاجة بإذن الله.
  
"
70738,"
   خطيبي ع خلق ودين لكنه يجهل معني الاهتمام م حيث السؤال والاطمئنان علياا
  ","

   تكلميه بصراحة وتفهمي هل ده طبع فيه ولا فاهم إن ده من الحدود وكده !
   
   وبناء عليه تقرري، حسب طبعك واحتياجك.
  
"
70739,"
   اول مرة احضرلك لايف كانت امبارح وحقيقي أثرت فيا جامد، جزاك الله خيرا
  ","

   يا رب وإياك ..
   
   دعواتكم.
  
"
70740,"
   تقدم لخطبتي منذ ست سنوات وتمت الموافقة، ولكن بدون أي خطوات وهكذا كان الإتفاق بسبب دراستي، تعلقت به، وبعدها قال لي سننهي الموضوع لأن ظروفي لن تسمح، وبعدها عرفت أنه تركني لأجل فتاة أخرى، من حينها أكن له البغض وأدعوا عليه دائمًا ولا أقدر ع الصفح والمسامحة، هل أنا أثمة بفعلي ذلك. بالله أرجوا الرد ياشيخ.
  ","

   مش فاهم ازاي أهل يوافقوا على مبدأ زي ده ؟!
   
   يعني إيه ست سنين وأنت لسه في دراسة أصلا !
   
   أنتم اللي غلطتم.
   
   انسي الموضوع، كأن لم يكن.
  
"
70741,"
   وتسيبه يتمادي ف خطأه ده؟؟
  ","

   على أساس إن تدخلها مش هيخليه يتمادى وهينيل الدنيا !
   
   اسمعوا ده:
   

    https://www.facebook.com/m.atiia.soliman/videos/1806787436067760/
   

"
70742,"
   شيطانى اقوى منى اعمل ايه 💔
  ","

   استعن عليه بمن خلقه.
  
"
70743,"
   بابا بيسمع حاجات مش كويسه وانا بنت ومحدش غيري يعرف ومقولتش لماما اتصرف ازاي🙂
  ","

   ولا كأنك عرفت حاجة.
  
"
70744,"
   انا جاوبت صح ع فكره ..فين اجابتي🙄ماما فلسطينيه بقا وكده وده الفطار الاساسي عندهم✅😌
  ","

   أكرم ناس 🌹
   
   جزاهم الله عني خيرا.
  
"
70745,"
   طب والله يا شيخ الاسك هيوحشنا لما حضرتك هتقفل
  ","

   النوتيلا عجبتك بس باين 😁
   
   الله يبلغنا القبول يا ولاد.
  
"
70746,"
   زيت وزعتر، جبنة بيضا، وكعابيل لبنة 🙈
  ","
  👍
  "
70747,"
   اكمل انا
بيض و زبدة و عسل ابيض و مربي.. ابه انا صح و لا العتب ع النظر ؟ 😂
  ","

   ولا واحدة صح 😅
  
"
70748,"
   النوتيلا والبان كيك تمام
اي الحاجات الغريبه دي😂
  ","

   أهو البان كيك ده كلت منه واحدة وبقنع نفسي إنه بيض !
   
   فلاح 🤦🏻‍♂️
  
"
70749,"
   انزل بالاسماء😂
  ","

   هسأل وأعرف وأقولك 😁
  
"
70750,"
   ونفسك في الرز بعدس دا احنا غلابة ياجدع 😂😂😂
  ","

   عشان دي حاجات جديدة بالنسبة لي .. جميلة بلا شك، لكن لسه بتأقلم عليها.
  
"
70751,"
   طب افطر وتعالي ☹️☹️
  ","

   اتفضل 😃
  
"
70752,"
   شئ مأثر فيك من طفولتك
  ","

   الحب الذي جمع بين أبي وأمي .. وآنسا بعطره بيتنا !
  
"
70753,"
   انا بقول تقفل على كدا يا شيخنا عشان صحتك 
وانزل بتتر ألقاكم يا صحبة الجنة 💚
  ","

   ربنا يجبر خاطرك ..
   
   ألقاكم يا صحبة الجنة 💚
  
"
70754,"
   طيب يا شيخنا يعني التلميحات والايحاءات الجنسية في فترة بعد الخطوبة  (العقد) عادية حتي لو بمقدار صغير ؟
  ","

   عادية .. بقدر محدود، وغير متعمد يكون هو الأساس والمحور للحديث واللقاء !
   
   وبلاش الأسئلة التفصيلية دي .. عشان هترخم الموضوع.
  
"
70755,"
   طيب يا شيخ لو أنا عايزه بعد الرؤية الشرعيه والموافقة وكدا ، إنى أحط حد للحاجات دى قبل ما تحصل ، أقوله إيه ، إن مش هسمح يحصل أى تجاوز بينا ، أتكلم فى النقطة دى ازاى ؟؟
  ","

   ما تقدريش البلا قبل وقوعه !
  
"
70756,"
   هو لو حد محترم هيتجاوز برضه؟!
  ","

   محدش كبير على التجاوز !
   
   المهم المجاهدة والثبات.
  
"
70757,"
   يعني ماتحرمش منك دي تجاوز ؟ 🙄
  ","

   إلهي ما يحرمكم من بعض.
   
   ارحموني 😩
  
"
70758,"
   يعني التلميحات والايحاءات الجنسية في فترة الخطوبة عادية حتي لو بمقدار صغير ؟
  ","

   حرام .. غير مقبولة، لا قليل ولا كثير !
  
"
70759,"
   طب ممكن حضرتك تفهمنا ايه الاساس العقلى كده وازاى نقدر نعرف اذا كان الشخص كويس فعلا  ولا لا ..
  ","

   https://www.facebook.com/m.atiia.soliman/videos/1349637431782765/
  
"
70760,"
   أول مرة ادخل على ثريد عندك وأحس اني تهوت وفوقت وندمت وكل حاجة حصل تجاوز بيني وبين خطيبي يا ترى اعمل ايه اسيبه ولا اعمل ايه ارجو الرد 🙆‍♀️💔
  ","

   تجاوز عارض .. تبنا بعده واستغفرنا وعزمنا على عدم العودة ..
   
   والأصل إنه حد كويس محترم وبيتقي ربنا = ننساه كأن لم يحدث .. ونكمل.
  
"
70761,"
   معلش هو ليه فيه رجال بتزهق من كتر الاهتمام مش كتير اوڤر يعنى اقصد ليه المفروض دى حاجة يبقوا حابينها
  ","

   الزرع يموت بكثرة الماء فوق حاجته !
  
"
70762,"
   ياشيخ ربنا يجازيك كل خير خلي الثريد دا مرجع للناس المخطوبة عشان لو التبس عليهم الأمر ف حاجة يشوفوه+ سؤال يارب تدخل الجنة هل ينفع خطيبي يقولي يارب مااتحرمش منك دي عشان نبهته انها حرام تتقال دلوقت مش كدا برضو ؟
  ","

   فيه حاجات تعدي .. تطّنش ..
   
   مرة مرتين ..
   
   لو اتكررت يبقى فيه تحذير لطيف وهكذا ..
   
   والتقي تكفيه الإشارة !
   
   ما تتحولوش برضه لغفر ثقيلي الدم.
  
"
70763,"
   شكرا إن حضرتك رضيت 🤩  لكن ايه الأساس العقلي في العلاقات دي 🤔 ؟  المهم يكون في مشاعر نقدر من خلالها نتجاوز اختلافنا ولا أنا بفكر غلط ؟
  ","

   بتفكري غلط .. وبتكتبي غلط 🤦🏻‍♂️
  
"
70764,"
   من أول أسبوع وهو بيقول يلا نكتب الكتاب بس بهزار لأنه عارف أنه لازم يشوف التوافق بيننا وأنا كمان ف الموضوع مستحيل، بس ديما يقولي م تيجي نكتب الكتاب احنا بقالنا شهرين مخطوبين في مساحة كبيرة من التفاهم بنرسم فيها ازاي هانتعامل مع بعض ويقولي لو أنا متعصب تعملي معايا ايه وتحبي أنا أتصرف ازاي وهكذا
  ","

   وإيه المشكلة !
   
   فرقوا بين الهزار، أو حتى الزلل العارض .. وبين النمط الشخصي المستمر.
   
   ما تتعبونيش الله يرضى عليكم.
  
"
70765,"
   يا شيخ نراعي أن في سناجل هنا 😢
  ","

   معلش .. هتحتاجوا الكلام ده بعدين ..
   
   واللي مش متحمل = يغمض.
  
"
70766,"
   هو ليه مفيش، وسطيه يعني اما تجاوزات او ميسالش غير كل فتره
  ","

   وبعضهم بيربط حسن المعاملة أصلا بإنها (تصهين) شوية في الزاوية دي !
   
   وده طبعا أسلوب ابتزاز كافي لقرار الهروب بالجلد علطول.
  
"
70767,"
   كنت زى البنت اللى قالت إنها كانت تتمنى ربنا يجمعها بخطيبها فى بيت واحد بس حصل مشاكل وفسخنا ،غالبا حس انى مدلوقة عليه من كتر الاهتمام والله ما قولت ولا عملت غلط بس كنت بسألك عليه اكتر منه
  ","

   هو ده مقصدي تماما بخليك متأخرة خطوتين.
  
"
70768,"
   تفكيري اتشوش تماما حاسة اني لبست في الحيطة فعلا 
ومش عارفة اتصرف ازاي 
هو فعلا ممكن يكون مش حب ودي مجرد شهوة وهتعدي وممكن يعمل كدا مع اي واحدة غيري لو مكملناش مع بعض
  ","

   هو كرجل لازم هيعرف يعمل ده مع أي واحدة غيرك عادي .. كملتم أو لأ !
   
   بلاش مية البطيخ اللي دماغكم فيها دي ..
   
   وكون فيه شهوة أصلا = فده مؤشر صحي جدا في العلاقة.
   
   المهم .. ما تاخدش حيز لا يحل لها، أو أكبر من حجمها.
   
   وما دامت العلاقة مبنية على أساس عقلي ومنطقي صحيح = فمفيش حاجة تقلق.
  
"
70769,"
   ازاي اتنين مخطوبين وملتزمين بالضوابط يعبروا عن حبهم
يعني انا مخطوبه الحمد لله وملتزمين بالضوابط بس هوا أوقات بيعبر عن حبه بالكلام وانا بقول خلينا بعد العقد... فازاي نعبر عن الحب دا مع عدم التجاوز والله مش بهزر مع ان كنا هنكتب الكتاب بس موضوع كورونا وكدا والبناء بعد العيد وبعد امتحاناتي 😔
  ","

   الحب بيوصل بميت ألف طريقة .. ليس من ضمنها التصريح !
   
   والله بيوصل.
  
"
70770,"
   هو ممكن التجاوزات دي تكون سبب ان الموضوع ميكملش يعني ربنا عاقبنا بكدا؟
  ","

   ياما مواضيع بتجاوزات وكملت .. ومواضيع بدون تجاوزات وما كملتش !
   
   مش دورنا تكمل أو لأ.
   
   دورنا نعمل اللي يرضي ربنا .. وينجينا من العذاب، ويبيض وجوهنا عند الحساب.
  
"
70771,"
   هو ليه كل ماادخل الصفحة الاقي كل الكلام مخطوبين ومتجوزين ومشاكلهم طيب السناجل دول ملهمش حد خالص كده طب والله مشاكلهم اكتر😔😔
  ","

   منا كنت فاتح مطعم أمس .. بس أنت اللي مكنتش موجود 😁
  
"
70772,"
   ليه حضرتك بتقول متسبقش بمشاعرها
  ","

   عشان هي تفضل مطلوبة .. وعشان احنا لسه في الأول !
   
   فلو حصل وانسحب هو في أي وقت لأي سبب = تطلع هي بأقل خسائر ممكنة.
  
"
70773,"
   كنت مخطوبة وخطيبي كان فاهم ان العلاقة بين الست والراجل هى الجنس وبس مكنش شايف ان الكلام وقت  الخطوبة ليه اى لازمة ولا كان بيتكلم ف اى حاجة غير يقعد يرمى إيحاءات والمشكلة انه كان فاكر ان دة الكلام الحلو إللى المفروض ابقي مبسوطة وانا بسمعه لما كنت اقوله قولى كلامحلوبيقولى هظبطك بعد الجواز انا بتاعفعل
  ","

   لسه صغير للأسف !
   
   اللي زي دول ما بيعرفوش يفرقوا بين الزوجة .. وبين بائعة الهوى.
  
"
70774,"
   طيب انا بحس انى آسفة عايزة نتجمع انا وخطيبى فى بيت واحد بأقصى سرعة وهو كويس بس حاسة ان الموضوع ده شاغل تفكيرى اكتر ،اسفة تانى
  ","

   آسفة على إيه !
   
   دي نعمة.
   
   المهم تضبطي ده ما يبانش .. وما تسبقيش بمشاعرك .. خليك دايما متأخرة بخطوتين مثلا ..
   
   وما تسمحيش للفكرة دي تعمي عقلك عن أي عيوب مستنزفة في العلاقة.
   
   بالشروط دي = أنت تمام.
  
"
70775,"
   وايه هي ضوابط الخطبة يا شيخ ، لاني كل ما اقرأ اعرف ان مفروض مايكونشزفي تعامل اصلاً علشان يكون في ضوابط للتعامل دا ؟
  ","

   ما يكونش فيه تعامل أصلا !
   
   تمام .. وهيتجوزوا بناء على إيه بأه ؟!
  
"
70776,"
   الثريد دا خلاني اكره فكرة الجواز اكتر من الأول و أكره الرجالة اكتر وأكتر.
  ","

   تبقي ما فهمتيش حاجة للأسف !
  
"
70777,"
   بس برده مش معنى أنك هتلتزم بضوابط الخطبة مش هيحصل مشاكل بعد الزواج ،لأن فيه بيربطوا إن طالما محصلش تجاوزات يبقى الدنيا بعد كده هتكون ورديه ،ويتصدموا بعد كده ،أحنا بنلتزم طاعة لله عزوجل وبس!!
  ","

   أحسنت !
   
   احنا عباد الله .. بنعمل اللي يرضيه، وبنرضى باللي يعطيه.
   
   وبس.
  
"
70778,"
   من أربع شهور برده مخطوبين كنت بحسه عادى الأول بس مؤخرا طلب اننا نكتب الكتاب بعد رمضان ف سبيل اننا ناخد على بعض قبل الجواز وكده سعات بيحصل تجاوز بس بيرجع يتأسف ونندم وسعات نضعف
ازاى أقدر احدد هل هوا عاوز يتجوز عشان الشهوه بس ولا حب فعلا بجد
كويس كويس جدا معايا ف المواقف الأخرى
الا مؤخرا النقطه دى
  ","

   كلنا ضعفاء تماما في هذه الزاوية !
   
   ما دام التجاوز عارض .. ويستغفر عنه ولا يعود، بالإضافة لحسن خلقه وصلاحه بشكل عام = مفيش حاجة تخوف.
  
"
70779,"
   شيخ انا رأيي الحل مش العقد.. العقد حل جزأي، لو مايعرفوش يواجهوا مشكله زي دي مستمرة متكررة غالبا هيفشلوا ولا ايه؟
  ","

   برافو عليك.
  
"
70780,"
   يعني خطيبي كان بيقول إنه بيحبني تقريبا من أول شهر 🥺🥺 هو كدا بيفكر فيا تفكير وحش ودا مش حب ؟
  ","

   هو لازم يفكر فيك تفكير (وحش) !
   
   هي دي بوابة القبول المركزية عند الرجل .. وغالب ما يعبرون عنه بالحب هو في الأصل مجرد شهوة !
   
   ده في حد ذاته ما يخوفش لو فيه أساس عقلي ومنطقي صحيح تبنى عليه العلاقة .. ومع العشرة الطيبة ومواقف الأيام بيغزو الحب أو المودة والرحمة مساحة الشهوة ويندمجا.
   
   الفكرة إن ده ما يبانش بتجاوز في غير مرحلته .. وما يستخدمش كابتزاز لنيل ما لا يحل له.
  
"
70781,"
   أنا عاقدة من شهر وخطيبي بيطلب هالأمور مني وبيعملها، هل هو هيك بكون سيء؟ مع العلم إنه ما في مشاكل بيننا الحمد لله وهو متفهم جدا وطيب، دخلت في الحيطة بسبب الثريد ده!
  ","

   طيب افهمي كويس .. وافهموا جميعا ..
   
   مرحلة العقد أهم حاجة فيها هي إذابة الحواجز النفسية بينك وبين الرجل الذي كان أجنبيا عنك قبل العقد، والآن صار زوجا تنتظرين بيتا يجمعك به !
   
   وما دمتما تنتظران بيتا فالمهمة الأساسية في هذه المرحلة هي وضع الأسس والقواعد التي تتفقان عليها سويا لتسيير هذا البيت .. اتكلموا واتناقشوا في كل حاجة .. اتعلموا تاخدوا قراراتكم سوا .. اتعلموا تختلفوا وتحتووا الاختلاف وتوصلوا لمساحة مريحة في الوسط لكليكما .. اختلاف راقي بين صديقين هدفهما الوصول للمصلحة المشتركة .. والزواج أرقى أنواع الصداقة !
   
   مش اختلاف بين اتنين عيال بيتشنجوا ويزعقوا قصاد بعض .. وينتهي المشهد بعين محمرة من الغضب، وأخرى محمرة من البكاء والحزن !
   
   مرحلة جميلة بتعيشوا فيها المشاعر البكر .. والتواصل الآمن .. والحوار الممتع .. ويأتي شيء من التواصل الجسدي عرضا مع موقف جميل يستدعيه فيكون له طعمه !
   
   التواصل ده آخره في هذه المرحلة:  مسكة إيد .. قُبلة .. حضن.
   
   وبس.
   
   اللي بيحصل إيه غالبا ؟!
   
   ومعلش سامحوني في صراحة الطرح ..
   
   هو أول ما بيعقد بيحط في دماغه إنها خلاص بقت زوجته .. ويا فرج الله، أخيرا لقيت منفذ لكبت السنين !
   
   بالتالي لو قعد معاها ساعتين .. فهو ساعة ونص منهم مش مركز إلا في قبل وأحضان وأحيانا إثارة كأنه في مقدمات علاقة بغرفة نومه ..
   
   ويتحول هذا الأمر لنمط مستمر .. كل زيارة، وكل جلسة !
   
   طيب دول هيتكلموا، وهيتفقوا على حياتهم، ويحفظوا طباع بعض متى ؟!
   
   الإجابة: مفيش.
   
   تستغرق هذه الزاوية شكل العلاقة تماما طول مرحلة العقد .. لين يتقفل عليهم باب !
   
   وبعد شهر شهرين تلاتة تخمد هذه الجذوة المشتعلة .. ويبدأ العقل يفوق ويدرس ويركز !
   
   وغالبا بتكون الصدمة على أمور لم يبتا فيها القرار .. حين كان هذا وقته ..
   
   مين بياخد القرار ؟
   
   مين بيتحمل المسؤولية ؟
   
   شغلها وراتبها ؟
   
   الزيارات العائلية ونظامها ؟
   
   الاحتياج العاطفي (اللي هو غير الجنسي والجسدي) ؟
   
   أسلوب النقاش وطريقة حل المشاكل ؟
   
   العصبية واحتواء الغضب ؟
   
   المساحة والحدود الشخصية ؟
   
   كل ده وغيره بيكتشفوا إنهم تركوه في مهب الريح .. مع الأسف.
   
   وهذه الفكرة المركزية في الثريد كله.
   
   الخطوبة = حرام فيها أي تقارب جسدي.
   
   العقد = جميل لما يكون بقدر وتلقائي، بيخدم السياق الدرامي قصدي العاطفي بينهما .. مش يتحول لأساس العلاقة ويسيطر على وقتهما ومكالماتهما وحتى مزاحهما.
  
"
70782,"
   صح جدا يا شيخ.. قولها و فوقها و اسمحلى أقولها انى اتخطبت لواحد كدا ومن قبل الخطوبه و كنا كدا من تانى شهر بعد مبدأنا كلام و بعدها اتخطبنا و للأسف دا كان أول علاقه ف حياتى و كنت فاكره و مصدقاه انه بيحبنى فعلا و ان دا عشان بيحبنى أوى بس و ف الأخر بعد ٨ شهور خطوبه اتلكك و خلع و أنا كنت بموت من الندم
  ","

   من أرضى الناس بسخط الله !
   
   عموما درس .. وكلنا بنتعلم ..
   
   وانسي اللي حصل كأن لم يكن .. أصلحي علاقتك بالله وأبشري بخير قادم بإذنه، وبس.
  
"
70783,"
   فعلا كنا كدا وانا دلوقتي في بيت بابا علشان حصل بينا مشاكل وحلف عليا بالطلاق كل دا نتيجه ان مفيش تفاهم ولسه متجوزين من شهرين بس وانا حامل ولبست في الحيط فعلا
  ","

   رب يصلح الحال .. ويهديكما للخير ..
   
   اتكلموا وحطوا أسس تتفقوا عليها لحياتكم.
  
"
70784,"
   اي حاجه في الحلال طعمها احلي بكتيييير ... انا فضلت مخطوبه سنه و شهرين خطيبي ملمسش ايدي والا قعدت جمبه حتي عو ع كرسي وانا ع الكرسي المقايل بعييد بفضل الله ...و بعد كتب الكتاب كانت اول لمسه من ايده لايدي خالده ف زاكرتي مبنساهاش من كتر ما هي جميله مفيش تأنيب ضمير مفيش خوف مفيش غير طعم الحلال و بس ..
  ","

   الله يسعدكم .. دنيا وآخرة ..
  
"
70785,"
   يعني اي يا شيخ خاطب داخل المفترض عشان نتعرف عن بعض بقولها مش قادر وهو مش لسة جهز والله اعلم ممكن يحصل أي وبقولها مش قادر امسك نفسي، ازاي تقبل ده يتقالها. انا اتعصبت جدا، اللي زي ده يتقاله اطلع برا ع طول
  ","

   الشباب في الغالب بيكونوا حالتهم صعبة .. وما بيصدق يلاقي واحدة (بعلاقة شرعية) في حياته !
   
   لكن لازم يفهم إن دي هتكون اختيار حياته كلها .. بالتالي يهدى خالص على موضوع الغريزة، ويركز أكتر في أسس العلاقة نفسها.
   
   الغريزة جاية جاية !
   
   اللي يكون خفيف بزيادة وما يعرفش يفصل = يبقى لسه مش مهيأ للزواج أصلا.
  
"
70786,"
   الحمد لله اللي هداني اني اشوف الثريد ده 
كنت مقتنعة اقتناع تام اني لما اتخطب اكتب كتاب علطول عشان لو حصل تجاوزات بسيطة غصب عننا تبقى مش حرام ...
  ","

   لا طبعا .. إياك تكتبي كتاب علطول !
   
   العقد يكون بعد ما تطمنوا تماما لصحة اختياركم ..
   
   حكموا عقولكم أكتر في هذه المرحلة.
  
"
70787,"
   كنت كدا مع خطيبتي وهددت بالانفصال، لأن غالبا البداية منها، وعملت كل حاجة عشان دا ينتهي ووقف الجوازة عليه ونجحنا، بعد كدا ما ظهر مشاكل تانية خالص في الطباع حاولت اعالجها وفشلت فانفصلنا.
الدرس= اني لو كنت كملت شهواني ورغبة حيوانية انا وهيا كنا هنلبس فعلا،. دا لو ربنا سترها وماوصلناش للزني. الحمد لله.
  ","

   أحسنت .. أحسن الله إليك ..
   
   الموضوع من الزاوية المقابلة أيضا !
  
"
70788,"
   طب انا كنت عامله حادثه كبيره جدا وهو وقف جمبى جدا وبعد م استعدت صحتى كان بيجاهد ويسعى يتقدم رسمى واتقدم فعلا رغم ان مكنش فى امكانيات معاه وكده بس برضو حصل تجاوزات ورجعنا واستغفرنا وبيعمل اقصى جهده علشان نعقد ونتجوز بسرعه كده ايه ؟ 
يارب ترد عليا ضرورى ..
  ","

   عفا الله عما سلف .. ولا تعودا للتجاوز ..
   
   جمعكما الله على خير.
  
"
70789,"
   يا شيخ انا عمال بذاكر واحفظ كلامك ومجهز نفسي لكل المواقف خطوبة وعقد وجواز. وحافظ كل اللي قلته
طب ايه همتحن امتا انا عايز امتحن فالحجات دي 😂😂💔🤦‍♂️
  ","

   لو جه من بره المنهج مليش دعوة 🤷🏻‍♂️
  
"
70790,"
   ياشيخ عرفت ان امي بتكلم واحد وهي ارمله وبتقعد لحد بليل متاخر تكلمه وواتساب والله اعلم بيقولو ايه وانا من ساعه ماعرفت وانا مش عارفه اتعامل معاها بس حسستها اني عارفه هي بتعمل اي عشان تحس بالذنب شويه وبردو مفيش ومكمله وكأنها بتقول محدش ليه دعوه انا مشعارفه اعمل ايه ومش عارفه اتصرف بجد ونفسيتي مدمره بجد
  ","

   اسمعي ده كويس جدا:
   

    https://www.facebook.com/m.atiia.soliman/videos/1806787436067760/
   

"
70791,"
   الثريد ده مؤلم!
  ","

   من الألم حياة !
   
   معلش .. أدينا بنتعلم.
  
"
70792,"
   معلش ع التدخل بس أنا جاية لها من المستقبل وبقولها فوقي واثبتي 
أنا كنت زيها من أول شهر وهو عاوز كتب كتاب و يطلب تجاوزات وكل العلاقة بينا عاوزها كدا وخلاص بس الحمد لله فضلت ثابتة و قلتله مفيش كتب كتاب غير بعد فترة علشان نكون متقبلين بعض أكتر ومنطولش المدة 
فهو هرب و قال الموضوع مطلعش سهل👀💁
  ","

   ما هو ده النوع اللي لما يتقفل عليهم باب ويشبع (أو يمل) من الزاوية دي = بيطلع أوسخ ما عنده !
   
   وتلاقي المخدوعة إنها لبست في الحيط .. والموضوع مكنش حب ولا حاجة، مجرد شهوة متخزنة بس.
   
   عشان كده الصبر والعقلانية وترك كل حاجة لوقتها = نعمة ونجاة.
  
"
70793,"
   دا بجد يا شيخ الله يكرمك  .. دا فيه ناس والله طلعتني كافرة عشان مش بجاهد وبيقولو لا طاعة لمخلوق في معصية الخالق والله انا كنت تعبانه نفسيا هم من ناحية وبابا من ناحية والله كلمة حضرتك دي زي الغريق اللي اتعلق في قشايى يعني معاندش بابا واستنى لما ربنا يأذن ومش هيبقى فيه حرمة ..!؟
  ","

   ربنا يهديهم ويشفيهم ..
  
"
70794,"
   ليه ياشيخ تسمع كلامه طالما الأمر فيه طاعة لربنا ووالدها عاوز يمنعها مش المفروض تعارضه ف الأمر دا بس طبعا تكلمه بأدب واحترام ....ارجو الرد
  ","

   النقاب مستحب .. والبر فرض !
   
   وفيه ألف باب للطاعة تقدر تطيع ربنا فيه دون إنشاء معارك تستنزف طاقتها .. وتلاقي نفسها مجرد منتقبة بلا طاعات ولا قربات ولا تزكية في العلم والعمل والمعاملة.
   
   وغالبا للأسف بيكون النقاب (بالذات في السن الصغير) مجرد تعلق عاطفي بخطوة مش محسوبة النتائج بتسبب ارتدادة عنيفة بعدين.
  
"
70795,"
   عايز أقول لحضرتك إن وضعنا شبه وضع الأخت قبل الخطوبة،وفعلاً دا أثر على التقييم العقلي للعلاقة،في حب آه،لكن حاليا بنعاني عشان نعيش من غير مشاكل،بل وصلنا لكلمة طلاق بسبب عدم التفاهم،وفعلاً دا سبب كافي لغياب العقل واللبس في الحيط،جزاك الله خير على تنبيههم،لأن فعلاً البنت دي والولد دا على حافة خطر كبير.
  ","
  ….
  
  الله المستعان.
  "
70796,"
   اسمحلي بعد اذنك كبنت زيها اقولها انه هو مش شايف فيها غير شهوته، تاني شهر مش كفاية يحبها ولا يكونوا علي الدرجة دي من التواصل الا لو هو اصلا مفيش في دماغه غير الزاوية دي للجواز، لو وافقت هتطلق بسرعة جدا اول ما يعتاد عليها وتشبع له رغباته ويبدأوا يشوفو بعض علي حقيقتهم هيبدأ ساعتها اختبار التوافق
  ","

   برافو عليك !
  
"
70797,"
   ى شيخ بابا مش موافق ع النقاب اعمل اى ارجو الرد
  ","

   اسمعي كلامه طبعا.
  
"
70798,"
   أنا قولتلها هنبدأ نذاكر نلاقيك جاي 😭😭
  ","

   اتحججوا بيا بأه !
  
"
70799,"
   مخطوبه من ٤ شهور
من تانى شهر خطيبي عاوز يكتب الكتاب ""والدى صعب يوافق"" وبالذات لما كذا مره حصل تجاوز وبعدنا شويه وقولنا لازم نصبر بس للاسف كل مره هوا يضعف وانا بقاوم ف الاول وف الآخر بضعف برده
اتخانقنا كتير بسبب كده تقريبا ده محور خناقات ان هوا يقولى مش عارف امسك نفسي وانا قوله انت اللى عاوز كده
  ","

   ما تقعدوش لوحدكم أبدا !
   
   وسواء خطوبة أو عقد ما تخلوش الزاوية دي تاخد المساحة الغالبة في العلاقة بهذه المرحلة (بصرف النظر عن حرمتها في الخطوبة) عشان بتشغلكم عن التقييم العقلي وعن بناء الأسس التي تبنون عليها حياتكم القادمة.
  
"
70800,"
   الواحد هيبدأ يذاكر من هنا هنلقيك جاي من هنا 🙄🙄
  ","

   اتحججوا بيا بأه 😒
  
"
70801,"
   هيطلع واحد دلوقتي يقولك سايب مشاكل الناس والاسئله المهمه وبتتكلم في الاكل😂😂
  ","

   حصل .. وبيشتموا فيا تحت أهم 🥺
   
   عموما أنا عاذرهم بالعشم .. لكنه مش حقهم.
   
   عفا الله عني وعنهم.
  
"
70802,"
   ثريد حلو نعمل بقي صفحة محمد عطية للطبخ والاكل 😅😅😂😂
  ","
  🤣🤣
  
  أنتم تعملوا .. وأنا آكل.
  
  يلا .. كفاية كده ..
  
  ألقاكم يا صحبة الجنة 💚
  "
70803,"
   في أكلة شامية اسمها حراء اصبعو 😁 وفي بمكوناتها عدس ممكن تجربها و ح تعجبك كتير 
ح تكون بداية مبهرة لمسيرتك الفنية بالمطبخ 😎😂
  ","

   أكتر أكلة جربتها هنا وقريبة لنا .. ناقصها مكرونة وشوية صلصة وتبقى كشري = اسمها:  مجدّرة.
  
"
70804,"
   مش غريبة يا شيخ كل سنين الغربة دى ومش بتعرف تطبخ 😂😑
  ","

   مع واحد زيي = ده الطبيعي تماما !
  
"
70805,"
   أنا كمان بحب الأكل بس بخاف علي الدايت 😂😂😂  انا بالنسبالي الأكل من متع الحياة اللي بتحسس الواحد إنه عايش 😅😅
  ","

   الله !
   
   قول كمان 😃
  
"
70806,"
   معلش استفسار هو عندكم دلوقتي العصر بتاع اليوم اللي فات ولا اللي جاي ؟
  ","

   نفس اليوم .. أنتم سابقين بست ساعات !
   
   يعني الساعة عندي الآن 6:33 عصرا.
   
   وعندكم 12:33 منتصف الليل.
  
"
70807,"
   بكرة تتجوز يا شيخ وتعملك الاكل بس ركز وعيش المرحلة 😂زى ما بتقولها دايما
  ","
  🤦🏻‍♂️
  "
70808,"
   طب حط رقمك😎
  ","

   هو محدش من شبابنا فعلا في فيلادلفيا هنا ؟!
   
   يا جدعان نهون على بعض في أيام الوحدة دي 🥺
   
   أقرب حد في نيويورك ونيوجرسي .. وزاروني الله يسعدهم ..
   
   حتى حبيب فاضل فاجأني جالي من أوهايو ..
   
   الله يجمعنا في ظل عرشه ..
   
   نلم على بعض كده وناكل سوا .. احم، قصدي نطمن على بعض 😁
  
"
70809,"
   يا عيني يا شيخ ، ده انت فعلا جايب آخرك 😂💔
  ","

   أنا في نعمة وفضل .. الحمد لله.
   
   الأكل جميل .. لكنه مختلف وبعيد تماما عن طعم أكلنا، طريقتنا وبهاراتنا وكل حاجة ..
   
   فده مخلي عرق الحنين ناقح بزيادة 🥺
   
   في الرياض كان الموضوع متيسر وبيتعوض بسهولة جدا .. هنا الوضع غير.
   
   الطمع في الله كبير 🤲🏼
  
"
70810,"
   خلاص حضرتك تعمل الشاي كشري ويبقي كدا اتنين في واحد..🤣👏

الذكااء ..↗️↗️🤣
  ","

   بلوق .. بلوق .. بلوق 😑
  
"
70811,"
   لو كان الاكل بيتحول او يتبعت زي الفلوس كده كنا هنروقك 😌ونوريك المتابعتين اللي بجد😂😌
  ","

   طيب .. أنا راضي بالفلوس.
  
"
70812,"
   مش لازم كشري مصري ، اعمل السهل العادي ده اللي بعدس ورز وخلااص ع كده.
  ","

   اللي هو ده قصدك ؟! 🥺
   
   (صورة عالفيس بوك .. طار لها قلبي).
  
"
70813,"
   احنا كنا رافضين انا هتكلم عن نفسي بصراحه هو مش بيصلي يا شيخنا وكمان معتمد ع والده كل الاعتماد ومؤخراً اشتغل بس مش منتظم ::: ربنت يبارك في حضرتك انك رديت يارب
  ","

   للأسف ده سبب كافي جدا لرفضه .. سيما مع عدم قبولها له !
   
   مفيش زواج جبر خاطر لحد .. هي اللي هتشيل الليلة، محدش هينفعها .. لا والدك ولا عمتك.
   
   ومش فاهم ليه سنتين تربطوها معاه !
   
   ربنا يصلح الحال.
  
"
70814,"
   طب ايه اللي بتعرف تطبخه يا مولانا 😂😂😂😂
  ","

   شاي
  
"
70815,"
   شوف بيرد علي اللي بيقوله انت عايش فين وسايب الناس المذاكره الحافظه اللي مايتعوضوش😒
  ","

   هنعمل إيه بس !
   
   معلش .. نحاول نتوصى بالزباين الجداد.
  
"
70816,"
   اختي الكبيره ساعات كتير بتقعد تتكلم بهزار وضحك وكده يعني تقولي ايه ده ف عضمه بارزه عند مراخيرك اول مره اخد بالي منها وتتريق أو تقول انتي جسمك عامل زي عود القصب بشكل كوميدي وتضحك وكلام من ده كتير انا بقعد اضحك معاها بس من جوايا بزعل اوي وبدات احس أن ثقتي ف شكلي وف كلي بتقل ولما بزعل تقولي بهزر معاكي
  ","

   ما تسمحوش لحد يهزر معاكم هزار أنتم مش قابلينه .. تحت أي مبرر !
   
   خليك واضحة .. قولي ما بحبش الهزار ده، ومن فضلك ما يتكررش.
   
   وعموما برضه وسعي صدرك .. ما تاخديش كل الكلام بحساسية كده.
  
"
70817,"
   حضرتك عايش فبلد ايه؟!
  ","

   أمريكا.
   
   تتوقع ألاقي كشري ؟! 🥺
  
"
70818,"
   رأيك فى الأزهر يا شيخ محمد ❤
  ","

   أنا برضه أقول رأيي فيه ؟!
   
   كيان عريق عظيم، يشرف كل من انتسب إليه .. وهو أبقى من كل من أساء له.
  
"
70819,"
   اعمله يا ابا انس سهل مكرونه وعدش ورز 😂
  ","

   ما هو اللي ما يعرفش = يقول عدس فعلا ☹
  
"
70820,"
   حضرتك مديني بلوك ولا ايه يا شيخ لي سنين ببعتلك مش بترد 😂♥️ الله يسعدك يارب
  ","

   هرد يا سيدي .. كرامة للكشري 🥺
  
"
70821,"
   متعشتش ولا ايه يا شيخ😅
  ","

   يا عم احنا العصر .. وقايم من الفجر هافف علي طبق كشري زي بتاع الحاج إبراهيم سردينة !
   
   ومش عارف ألاقي ده فين في الأيام دي 🤦🏻‍♂️
  
"
70822,"
   رجاءً جاوبني، هو لو حد مناسب أتقدم و انا وافقت بس هو مردش بموافقة ولا جه تاني وبعد فترة بيتقدم لتاني مرة اقبل ولا شايف ايه
  ","

   حسب سبب عدم الرد وسبب الرجوع !
  
"
70823,"
   هنا🙆‍♀️
  ","

   عجلا بالعقد لو تعرفوا.
   
   وربنا يتم عليكم بخير.
  
"
70824,"
   حالتك غريبة النهاردة ياشيخ حضرتك متضايق
  ","

   الصراحة جعان بس 😅
  
"
70825,"
   ابي غصب اختي انها تتخطب من ابن عمتي والكلام ده من سنتين وهي واحنا كنا رافضين وابي وقتها عاقبنا ومنعنا من درستنا ومنعنا من الخروج من المنزل وتقريباً هجرنا ؛ فأختي وقتها وافقت مع الضغط بس هي حتى الان مش مرتاحه ومش عارفه تطلع من الخطوبه ده من غير مشاكل فما الحل
  ","

   ليه كنتم رافضين وهي مش قابلة ؟!
   
   وليه والدكم مصر بهذه الطريقة ؟
  
"
70826,"
   من غير تراويح والروحانيات الجميله؟
  ","

   لله الأمر !
   
   اصنعوا الروحانيات في قلوبكم وبيوتكم ..
   
   خصصوا مكان أو ركن يكون مصلى لطيف .. وعيشوا ..
   
   الله يوفق ويتقبل .. وعساه يفرّج بمنه، عاجلا.
  
"
70827,"
   ربنا يباركلك ي شيخ ويحفظك ويقر عينك بما يرضيك ويرضي قلبك ... حضرتك كنت السبب ف ما انا عليه الآن راضيه تمام الرضا بقلب مطمئن ...ادعيلي
  ","

   يا رب .. التمام، والدوام.
  
"
70828,"
   للأسف إنه من أصحابك معرفش إزاي!!!
  ","

   مش كل اللي عندي على الفيس، أو بنتكلم أو حتى اتقابلنا = يبقى صاحب !
   
   وبعدين كل واحد بيتحاسب عن نفسه وعمله .. لا تزر وازرة وزر أخرى.
  
"
70829,"
   هنحس برمضان ازاي يا شيخ انا حزينه وخايفه يعدي زي اي شهر؟!
  ","

   لعله يكون أجمل شهر يمرّ على الصادقين !
   
   أولئك الذين سينظمون وقتهم ويقيمون ليلهم خالصين لوجه الله .. مختلين بالأنس به، سبحانه.
  
"
70830,"
   طب لو اتقدم شخص كويس وانا معرفتهوش ان كان ليا تجربة قبلة كدا هبقي منافقه ؟؟
  ","

   ما تعرفيش حد حاجة .. من تمام التوبة = الاستتار بستر الله.
  
"
70831,"
   طب لو واحدة وقعت وغلطت ربنا هيقبل توبتها وهي مش قادرة تتقبل نفسها بعد ما غلطت 😓😓
  ","

   من تاب = تاب الله عليه.
  
"
70832,"
   شيخي لو حد عنده التعلق المرضي بحد بحكم وصف حضرتك نقدر نقومه ونعالجه ولا البعد أصح ؟
  ","

   ما هو العلاج لازم فيه البعد.
  
"
70833,"
   نصيحة لكل بنت........
  ","

   غلّي نفسك 🤷🏻‍♂️
  
"
70834,"
   اى نوع م الناس تفضل صحبته ؟
  ","

   صاحب العبادة، رحيم القلب.
   
   صحبتهم ومحبتهم = شيء من نعيم الجنة.
  
"
70835,"
   ممكن لينك صفحة المسجد؟؟
  ","

   https://m.facebook.com/alhidayah.center/
  
"
70836,"
   How to protect yourself from the virus? #StayAtASK
  ","

   حاول تفهم إذن يا آسك !
   
   أن تكون كاتبا = فهذا يعني أنك تستطيع أن تغضب وتفرح وتحزن .. وتحب .. دون مشاركة أحد .. سوى حروفك !
   
   أن تكون كاتبا = فهذا يعني أنك تملك أبوابا كثيرا للمواساة .. وأنه قد يكون حولك كثيرون .. لكنك في النهاية وحيد !
   
   أن تكون كاتبا = فهذا يعني أن بعضهم سيرى نزيف حروفك في ساحات السطور بطولات ملحمية، وتراها أنت عبثا طفوليا بعصافير أفكار لا صاحب لها .. بينما يرى آخرون مشاعرك الصادقة، المنصوبة على أسنة المعاني ثرثرة لا فائدة منها، وتراها أنت سبب استمرارك في مزيد من الصبر !
   
   أن تكون كاتبا = فهذا يعني أن بك جنونا .. غير أنه سر تميزك !
   
   أن تكون كاتبا = فهذا يعني أنك تملك حياة أخرى .. تستمتع بها .. على أية حال ..
   
   شكرا لحروفنا؛ حين تحسن صحبتنا.
  
"
70837,"
   ربنا يتقبل منك يا شيخ متنسناش في دعواتك
  ","

   وأنتم كمان ..
   
   هذا حق متبادل بيننا.
  
"
70838,"
   طيب ابقي ابعتلنا قرآن بصوتك ادخل اطمن علينا😅 ماتغبش اوي يعني
  ","

   اللي متابع صفحة المسجد هيلاقي بث الدروس والتراويح يوميا، بإذن الله.
  
"
70839,"
   ياااه شهر كامل كنا متعودين علي العشر بس ياشيخ 😒😒
  ","

   معلش ..
   
   التزاماتي هتكون أكتر .. وهذه الظروف التي نحياها محتاجة مننا ناخد الشهر السنة دي بالذات جد، على أد ما نقدر.
  
"
70840,"
   هتقفل ليه😥
  ","

   مش هقفل الحساب طبعا !
   
   الحساب هيفضل دايما مفتوح بإذن الله ..
   
   لكن هتوقف عن الإجابة طوال شهر رمضان ..
   
   بلغنا الله وإياكم القبول.
  
"
70841,"
   البُخل في الخاطب و أهله !
  ","

   مصيبة.
  
"
70842,"
   يعني حضرتك تعتقد أن اللي حب من كل قلبه واتجرح ممكن يحب تاني من كل قلبه برضوا ويعيد كل دا من الأول تاني كل الذكريات
  ","

   يحب تاني .. ويبدأ بداية أجمل ..
   
   عادي جدا .. بيحصل.
   
   مش لازم يعيد حاجة .. كل تجربة ولها خصوصية مشاعرها.
  
"
70843,"
   واللي يقعد يعيط طول الليل عشان خطيبته كانت عاوزة تسيبه ومرة قالتله مش بعرف أطبخ قالها ملكيش دعوة بحاجة وبيلبي لها كل رغباتها د كدا شخصيته مش سوية برده؛ أصلي حاولت أنصحه زعل مني وهل هذا حب أم تعلق مرضي؟
  ","

   تعلق مرضي .. وشخصية تقلق.
  
"
70844,"
   يا شيخ انا من فتره عرفت ان خطيبي حاول ينتحر  بس ده من فتره كبيره حتى من قبل لما نعرف بعض لانه كان تعبان وكان عندو حاله نفسه وهو دلوقتى كويس ويتعامل عادى جدا هل اسيبو
  ","

   لأ .. ما دام كويس.
  
"
70845,"
   ايه دة كل يوم في الميعاد كدا هناخد علي الدلع 😅😅
  ","

   ما تاخدوش أوي .. بحاول أحسن وداعكم قبل ما أقفل 😃
  
"
70846,"
   شيخ محمد، الماسك ده مريح؟ انا هنا ف كندا وحامل وبنسأل كتير ف الصيدليات وكل مرة بيقولوا مفيش، كله بيخلص اول بأول، وانا بضطر انزل كل يومين ولا حاجه السوبر ماركت، أنت شاري ده أون لاين؟ ولا ممكن ألاقيه متوفر ف مكان ما؟
  ","

   هو ميزته إنه washable!
   
   ومريح نعم .. بس الحقيقة مش عارف هل FDA certified  ولا لأ.
   
   فيه أخ صيدلاني من جماعة المسجد جبهولي ..
   
   ربنا يعافيك ويسلمك ويتم عليك بخير .. وينجينا جميعا.
  
"
70847,"
   بالله عليك يا شيخ تشوف سؤال ان عندى سكر والصيام انا بعت اكتر من مرة هو سؤالى الوحيد اللى مختفى يا شيخنا 😂😂😂 يارب تشوفه وتجاوبنى
  ","

   حسب رأي الطبيب !
   
   عافاك الله وسلّمك.
  
"
70848,"
   ليه يا شيخنا صح ..هو فعلا فعل خاطيء جدا بس يمكن هو متعلق بيها زيادة
  ","

   مفيش مبرر ..
   
   انضجوا بأه على هذه الهشاشة !
   
   أنا مش بتفه من ألمه .. أنا عارف الألم ده كويس ..
   
   نار متقدة .. تلازمك يقظة ومناما .. أول ما تفتح عينك تفتكر فتظلم الدنيا .. حاسس إن لا حد ولا حاجة هتنسيك ..
   
   بس والله ده كله احنا اللي بنحبس نفسنا فيه .. صحة علاقتنا بالله = بتقوينا وتثبتنا وتخلينا نقدر نتجاوز أي حاجة !
   
   وييجي اليوم اللي نحمد ربنا فيه من قلوبنا إن كل ده حصل.
   
   لا شيء ولا أحد يستحق هدر حياتنا بثمن بخس.
  
"
70849,"
   ليه حضرتك بتقول كدة مش ممكن يكون حب؟
  ","

   ألم الفقد عسير بلا شك !
   
   عافانا الله جميعا ..
   
   لكن اللي يكون على مستوى من الهشاشة النفسية وضعف العلاقة بالله فينتحر عشان خطيبته سابته = غالبا شخصية مش سوية في الأساس.
  
"
70850,"
   حضرتك تقصد قرار انفصالى عنه ؟
  ","

   نعم.
  
"
70851,"
   تركت خطيبى بعدها عرفت أنه حاول الانتحار ،ماما بتقولى ارجعيله ده عمل كدة علشان بيحبك !عايزة رأى حضرتك هو طبيعى يحاول ينتحر وفعلا ممكن يكون علشان بيحبى؟
  ","

   للأسف .. هذا مؤشر إن قرارك كان صحيحا !
   
   وإن كنت لا أعرف التفاصيل ولا الأسباب.
  
"
70852,"
   يا شيخ انت جبت المتابعين كلهم دول منين أين الطريق دلني
  ","

   مش هييجوا .. ما دمت تطلبهم !
  
"
70853,"
   انا كنت مخطوبة قبل كدا و خطيبي الحالي كان خاطب قبلي برضو .. من تعاملي معاه ليا كم شهر انسان محترم و مهذب و محافظ علي صلاته بس بيجيلي كلام علي مواقع التواصل انه مش كويس رغم انه بشهادة الناس في الواقع كله بيشكر فيه و انه محترم و انا كمان شايفه كدا .. اعمل ايه
  ","

   طنشي !
   
   وبلّكي الحسابات دي .. ده غالبا نظام غيرة وكيد.
  
"
70854,"
   هو الجواز اهم حاجة كدة ؟الفكرة بقت مسيطرة على دماغى أنها الحاجة اللى هتسعدنى رغم انى الحمد لله ناجحة فى شغلى
  ","

   هو من أهم صور السعادة إن صح فيه الاختيار .. لكنه ليس الصورة الوحيدة !
   
   ركزي في المتاح .. ونصيبك هتاخديه بإذن الله.
  
"
70855,"
   ازاي أسأل المتقدم عن صلاته؟ ..وأعرف منين أنه بيقول الحقيقة ؟
  ","

   بيبان يا جماعة !
   
   اللي بيصلي بيبان عليه ..
   
   ثم السؤال الجيد عنه في مكان عيشه، من يعرفه وعامله .. وهكذا ..
  
"
70856,"
   يا شيخ احب واحدة من اولى ابدائي انا حاليا اولى بشري وهي كذلك والله يا شيخ اخاف الله فيها وفي قلبها وما فكرت ابدا اعمل حاجه تغضب ربنا خصوصا فيها قلبها بجد غالي عندي وهي متعرفش حاجه خالص ومش هفكر اقول غير لما اتقدم رسمي لو حصل انا دلوقتي نفسي اتقدم بس صعب عشان السن واحد بالله تدعيلي ربنا يرزقني بيها
  ","

   ركز في مرحلتك وسيب كل حاجة لوقتها ..
   
   والله يا رب يجعلها من نصيبك .. إن كان خيرا لكما.
  
"
70857,"
   انا متقدملي واحد ع خلق الحمدلله وحافظ القران وعلي مايبدو انه بفضل الله محترم وكويس بس هو ع نياته جدايعني مش مدرك وواعي اوي حاسةان دماغي اكبر من دماغةحاسه انةمش هيعرف يحتوي تفكيري،عفوي وحسيت انةمعندهوش تجارب  بسيط فكل تصرفاته، خايفه ان دةيعملي مشكلةفيما بعد او معرفش اتفاهم معاه، انصحني
  ","

   لو فعلا تفكيرك أوسع = يبقى مفيش تكافؤ !
   
   عموما .. اعطي نفسك فرصة، اقعدي أكتر من مرة .. التقييم المبدئي مش لازم صح دايما.
  
"
70858,"
   الصلاه ولا مساعده أمي في تحضير الطعام ؟
  ","

   إن كان فرضا = فالفرض الأول ثم تساعديها.
   
   وإن نافلة = فمساعدتها أولى.
   
   واحتسبي أجرا وبرا ..
  
"
70859,"
   بالمناسبة "" ساموراي "" ده لقب يطلق علي المحاربين القدماء في اليابان ، ومعناه في اللغة اليابانية "" الذي يضع نفسه في الخدمة أو الرجال الذين يسهرون علي الأمن "" ، وعلشان كدا قولتلك بتفكرني بالإنمي الياباني ، وعلشان كدا قولتلك انت فعلاً ساموراي يا شيخنا  😅
  ","

   طيب الحمد لله 😃
   
   "" أود الخير للدنيا جميعا ... وإن أك بين أهليها غريبا
   
   إذا ما نعمة وافت لغيري ... شكرت كأن لي فيها نصيبا
   
   تفيض جوانحي بالحب حتى ... أظن الناس كلهمُ حبيبا ""
   
   القروي.
  
"
70860,"
   مهما كان اللى فات يا شيخ ؟
  ","
  "" إن الله يغفر الذنوب جميعا "".
  "
70861,"
   كرهت نفسي من العك اللي بعمله
  ","

   خلاص .. يبقى تحب نفسك، وتبطل تعك.
  
"
70862,"
   ايه نوع الكمامة دي يا شيخنا؟!! 😂
  ","

   ساموراي 😁
  
"
70863,"
   شكلك بقي ماليزي كدا ليه يامولانا
  ","

   ارسالك على بر !
   
   ياباني ولا ماليزي ؟ 🥺
  
"
70864,"
   هو حضرتك بقيت شبه الانمي الياباني كدا ليه يا شيخ  😂

شكلك بيفكرني بشخصية في كرتون 😂
  ","

   ودي حاجة حلوة ولا وحشة ! 👀
  
"
70865,"
   العريس اللي أهلي عاوزينه ولا اللي انا عاوزاه 💔💔
  ","

   اللي أنتم الاتنين تتفقوا عليه !
   
   غالبا مش بثق في اختياركم لوحدكم .. غالبا بيكون عاطفي ساذج، وبتعيشوا دور مش دوركم.
  
"
70866,"
   Do you work well under pressure?
  ","

   أنت لسه عايش يا آسك !
   
   ضغط مين بس في الأيام دي 😷
  
"
70867,"
   انا بقا شاب ونمت وقمت لقيتها اتخطبت ومنزله حاله بدا، يوما زعلت وسبحان الله قمت صليت اربع ركعات تطوع مطلق وقرأت نص صفحة قرآن وحمدت ربنا وزاكرت بعد ما حذفت كل شئ يخصها وبلوكات وخلال فترة مش اكتر من ١٠ ايام حياتي افضل والحمد لله اشتغلت اونلاين وبقيت افضل مما كنا سوا .. الحمد لله ⁦♥️⁩⁦♥️⁩
  ","

   أنا بحبك 💚💚
   
   ونتعلم بأه نسيب كل حاجة لوقتها.
  
"
70868,"
   مصر جميلة وأهلها كذلك ❤️
انا يمني بس عشت في مصر سبع سنين ✌️😎
  ","

   شرفت ونورت 😍
  
"
70869,"
   واحنا بنتابعك من مصر عادي يعني😒😂مصر جميله مصر جميله خليك فاكر مصر جميله😂
  ","
  😅
  "
70870,"
   هنتعوض عن كل الي حصل من خذلان وألم يا شيخ صح؟..سعات بقعد أقول في الجنّة بإذن الله، بس لا أُنكر إن قلبي يريد عوض ربنا ويشوفه هنا بردو!
  ","

   ومين مش محتاج يشوف هنا ؟!
   
   اللهم من فضلك العظيم.
  
"
70871,"
   اتابعك من صنعاء-اليمن
نحبك في الله يا شيخ ❤️
  ","

   الله يحبك ويرضى عنك ..
   
   الإيمان يمان 💚
  
"
70872,"
   لو انا شاب وغلط وكلمت واحده لمدة سنه بعدها عرفت غلطي وتبت الحمد لله ووضحتلها اننا غلط وانفصلنا جالي اخبار انها متدمرة وزعلانه وشالت ماده ف الكليه عارف اني ظلمتها وعارف ان دا ذنب بس والله كانت غلطه وندمت عليها وتبت هل هتعاقب في حياتي عاللي عملته معاها دا ياشيخ؟
  ","

   من تاب = تاب الله عليه.
  
"
70873,"
   كنت ذيك بالظبط 
كنت بدعى ربنا كتير اللهم اكفنى بحلالك عن حرامك واغننى بفضلك عمن سواك 
اللهم إنى أسألك العفاف والثبات 
لحد ما خطب😄 وساعتها حسيت إن ربنا استجابلى دعائى مش عارفه له علاقه ولا لأ بس قلبى اتحرر والحياة بقت أحلى كتير لما قلبى بقا ملكى الله يهدى كل البنات
  ","

   حمدا لله على السلامة.
  
"
70874,"
   شيخ انت مش قولت ان البلوكات اهتمام؟!!! انا توهت 🌚🌚
  ","

   المرحلة دي لازم فيها حسم .. ما تنفعش أنصاف الحلول !
   
   بعدين لما تتعافوا هيكون زيه، زي غيره .. تماما.
  
"
70875,"
   شبهك جدا اتلخبطت😂😂
ربنا يحفظه💙
  ","

   عشان كده بحب الصورة دي جدا.
  
"
70876,"
   آخر شياكة يا شيخ لما كبرت ذوقك فاللبس اتغير مش ناوى ترجع زى زمان😂😂😂😂
  ","

   قل للزمان ارجع يا زمان 😌
  
"
70877,"
   ناقص خنجر على الخصر مولانا 😂
  ","

   جنبية وأنا أخوك 😅
  
"
70878,"
   شيخ هو الترنج بيبين البطن بس انت لابس بلوفر حشمة يعنى ولا اى😂
  ","

   لا حضرتك .. الجاكت صغر بس البسه يدفي صدرك وكده .. نصايح أمهات 😍
  
"
70879,"
   تحس انهم كانو عاوزين يدلونا لما نكبر بالصور دي😂😂😂😂😂💔
  ","
  🤣🤣
  
  بس خدت بالك من الكوتش أبو ودانين ده.
  "
70880,"
   قاعده بشوف إجاباتك على اللى مخطوبين و اللى بيحبو و بتاع و صعبان على هو انا مش هحب بقا 😭
متفهمش غلط مش هحب غير جوزى المستقبلى أن شاء الله 😂😌
ادعيلى بقا ربنا ييسر امرى
  ","

   جوزي المستقبلي 😁
  
"
70881,"
   انا مقتنعة بكل حرف بتقوله وكلمت اهلي وكلم اهله ورفضوا لانه طالب ووقفت كلام معاه وقفلت كل السوشيال وهو تعب جدا ولحد دلوقتي عنده امل اننا نرجع وبيبعت لناس كتير توصلي كلامه وبيقول انتي بتهربي بطريقة دينية..انا حبيته بس مش هاقدر اكمل ف طريق يغضب ربنا وواثقة لو مكتوبلي ربنا هايجمعنا.بس هو مش مقتنع💭💭💭
  ","

   أنت صح .. سيبك منه.
  
"
70882,"
   يا شيييييخ بقي الله يرحم أيام البلوفرات دي 😂😂😂😂
  ","
  😅
  
  الشياكة فينا من يومنا.
  "
70883,"
   اكتر صورة بتحبها؟
  ","

   أنا وأنس .. في نفس العمر 😍
  
"
70884,"
   يا شيخ  خطيبى ربنا ييسر ان شاء الله المفروض هيخرج قريب من المعتقل اتعامل معاه ازاى بحيث انى اقدمله الدعم النفسى
  ","

   مش دورك .. هيحتاج متخصص.
   
   فرج الله عنه وعمن مثله.
  
"
70885,"
   شيخ اتعلقت بيه للاسف وانا اللي عملت في نفسي كدا
 مش قادرة ابطل تفكير علطول عايزة اكلمه عارفة ان حضرتك هتهزأني 
بس الله يخليك يا شيخ تقولي اتخلص من التعلق ده ازاي مش عارفة اركز في حياتي 
قول لي خطوات عملية ياشيخ وهنفذها كلها بس ساعدني انا بكتب لحضرتك وانا ببكي
  ","

   1) بلوك لكل الطرق بينك وبينه.
   
   2) صلحي علاقتك بربنا .. صلاة وورد قرآن وذكر وقيام ليل.
   
   3) ادعيه سبحانه يعينك ويطهر قلبك.
   
   4) اصبري واثبتي بالذات أول أيام .. بعدين هتبقي زي الفل وتتعافي.
   
   5) حكمي دايما عقلك على قلبك ومشاعرك إن ده طريق آخره ندم واستنزاف عالفاضي .. غلّي نفسك.
  
"
70886,"
   أؤمنك أن تجاوبنى 
أنا عمرى ما سمحت ل ولد إنه يكلمنى ، دايما برفض أى ريكوستات بتجيلى ، عمرى مافكرت فى الموضوع إنه له اختيار تانى غير البلوك طلاما الشخص لم يتقدم بعد، مع العلم إنى لسه صغيرة تانية طب بمعنى مش هرتبط دلوقت، بدأت أحس انى محتاجة اتكلم مع حد بس مازلت برفض لكن بتعذب مش قادره أقاوم أكتر انصحن
  ","

   الاحتياج طبيعي جدا .. جدا ..
   
   اثبتي وقاومي .. الجنة في النهاية غالية !
   
   اشغلي وقتك بهوايات تحبيها .. أشبعي عاطفتك بشيء من التواصل الصحي مع محارمك وصديقاتك .. استغلي مرحلتك في بناء نفسك وشخصيتك .. وبإذن الله كل حاجة هتجيلك في وقتها.
  
"
70887,"
   طب هو في أجمل من أن يكون شعارنا في الحياة ""كنْ رجلًا"" وشعارهنّ في الحياة ""غلّي نفسك""..
الكلمتين هدول مش أي كلام، هدول منهج حياة يا جماعة! 💚
  ","
  💚💚
  "
70888,"
   الله يحبك ويرضي عنك ربنا مَن عليا ودلني علي فديو حضرتك النسيان قرار وسمعته وبالفعل بعدت عنه رغم ان حرفياً كنت بحس ان روحي فيه، وشغلت نفسي بالقرءان والذكر وبقيت لو فوت صلاة احس ان ربنا بيندهني ليه، القرب من ربنا جميل اوووي وحقيقي احساس جميل وطمأنينة وسلام 🌸
رزقنا الله جنته واياك وصحبة الجنة اجمعين💚
  ","

   يا رب .. يا رب .. يا رب ..
  
"
70889,"
   ياشيخ محمد الله يعزك جاوب على سؤالى وخلصني انا ورايا طبيخ مش هفضل قاعده اشوف اجاباتك على أسئلة غيري أمي هتيجي وهتقولى الشريط بتاع اللى قدك متجوز وانتى قعدالى غليطه وياريتك بتعملى حاجه راعي ظروفي🤦‍♀️😂
  ","

   المهم .. هتطبخوا إيه ؟ 🥺
  
"
70890,"
   أنا اتوهمت في حب حد من سنتين وكنت واثقه وعارفه أنو حرام بس أصحابي الله يسامحهم اقنعوني أنو عادي وهو هيكلمك بس ومش عارفه إيه ودخلت في وهم دي كانت أول مره اكلم حد .وفقت لنفسي وسبتو   بس حاسه بالذنب جامد وحاسه إني هظلم الشخص إلي هرتبط بيه بعد كده 🥺 
ربنا هيسامحني،🥺
  ","

   انسي .. كأن لم يكن.
   
   وتخيروا أصحابكم يا جماعة .. الشلة الفاسدة = من أكبر مصائب الحياة.
  
"
70891,"
   ياشيخ هم فاهمين الحب غلط يفكروا ان الهبل بتاعهم ده حب وهو بعيد ابعد مايكون عن الحب الطاهر اللي بيحب بيخاف على محبوبه من نفسه اولا ومن انه يأذيه ولو الواحد ماحرصش على حفظ قلب اللي بيحبها من العك ده لحد مايتقدملها في الحلال  يبقا مابيحبش وعايز يتسلى ويلعب بقا
  ","

   أو ضعيف لا يملك قرارا ولا يستطيع ثباتا !
   
   والحب لا يحترم الضعفاء .. حرام على الجبناء.
  
"
70892,"
   بفضله سبحانه دلني عليك وهداني و تركت اللي كنت بكلمه رغم إنه كانت بيننا حدود وعمرنا ما تجاوزناها بس إحساس الرخص مر كنت حاسة إنه طول ما بكلمه مش محتاج يتعب عشان ينولني ومستسهل وفعلاً تركته وحاسة براحة ضمير و سكينة مالهاش مثيل
جزاكم الله خيراً
  ","

   السكينة.
   
   من جرب هذا الشعور = يعلم أنه يهون في سبيله كل شيء، كل شيء.
  
"
70893,"
   بابا متوفي وإحنا ٣ بنات أنا أصغرهم ماما حنينه علينا جدا وبتعملنا كل للي ف طاقتها عشان تسعدنا ، اكتشفت من فتره انها على علاقه بواحد والموضوع واصل لتجاوزات مقدرش أقولها أتصرف ازاي انا تعبانه نفسيا بس هي مريضه وأنا خايفه تتعب لو واجهتها لان مليش غيرها مقولتش لحد ومش ناويه أقول خايفه عليها من عقاب ربنا
  ","

   ادعيلها وبس ..
   
   إياك تدخلي .. تدخلك مش هيصلح الوضع للأسف، وهيكسر جدار بينكم تتهد بسببه المودة والاحترام.
   
   ربنا يهديها ويعصمها.
  
"
70894,"
   الله يرضى عنك ويفتح عليك فتوح العارفين! أنا بسبب كلماتك اللي بتكتبها وتمشي دي بعد ربنا منعت ووقفت حاجات كتير جدًا جدًا وبقيت لما بيتقالي ازيك بقيت بقول أنا بخير باقتناع تام.
  ","

   أنت حبيبي 😍
  
"
70895,"
   ضد الحُب اى يا جماعه الرجل الطيب دا علمنا كتير وبكرم ربنا ومساعده أبا عائش انا هيتقرى فاتحتى على حد اتمنيته واتمنانى من فتره بسبب غلى نفسك.. وكُن رجلاً..
ربنا ينزلكـ مباركا يا شيخنا والله خير المنزلين🌸
  ","

   يا ألف بركة !
   
   وآدي غدواية ضمناها بإذن الله .. المهم شوربة لسان العصفور الله يسعدكم.
  
"
70896,"
   أبقي اسأل علينا في الجنه ياغالي لو مالقتناش احنا اتعلمنا منك كتير اوي💚
  ","

   اللهم أعوذ بك من أن تعذبني .. وقد كنت أريد دلالتهم عليك !
   
   اللهم اشملني وإياهم بعفو من عندك .. واجمعنا في جنتك.
  
"
70897,"
   صح والله جزاك الله خيرااا .انا فعلا بستفيد جداا من كلامك وحرفياا بتجنب الوقوع في الغلط والتعلم بالبخار اللي حضرتك بتوضحهولنا بدل ما اتحرق بالنار نفسها..شكراا تاني بجد .ربنا يباركلك ويحفظك
  ","

   ربنا يحفظك ويبارك فيك .. والجميع يا رب ..
  
"
70898,"
   لا الحب موجود وسيدنا النبي حب السدة عائشة
  ","

   قطع لسانك !
   
   إيه جاب الطهر ده .. لقعر واقعكم القذر.
  
"
70899,"
   انته ليه ضد الحب انته بسببك حبيبيتي سابتني وانا حياتي ادمرت
  ","

   شوف يا غالي !
   
   بتحبها ؟
   
   يبقى يا كنت تتقدم لها وتخطبها .. يا تسكت خالص وتبعد عنها وتجهز نفسك عشان تتقدم لها، وأنت موقن إنك هتاخد نصيبك .. فلو مكتوبة لك محدش غيرك هياخدها.
   
   بتحبها ؟
   
   يبقى كنت هتحترم حبك ده وتحفظه وتحفظها .. حتى من نفسك.
   
   أما عاوز تقضيها بأه رسايل ومكالمات وأغاني وورود وممكن لقاءات .. وأحلام وأوهام .. واصبري معايا وهنعمل المستحيل .. وطبعا حياتك مليانة بإن جنبك حد بيطبطب ويساند، وأنا بحبك ومش هسيبك .. عشان بعد كل ده وارد جدا تتقدم (ده لو اتقدمت يعني .. ومغيرتش رأيك في أي وقت؛ ما هو مفيش حاجة تلزمك) فيقوم أهلها يرفضوك، أو حتى أهلك يرفضوها .. وحتى لو وافقوا هتكونوا استهلكتم أجمل مشاعر في جو من السرقة والقلق والخوف = فدي علاقة مسممة .. زي كل العلاقات اللي حواليك، بتقولوا عليها حب .. وهي عك في عك.
   
   بالتالي أفضل قرار هي خدته إنها بعدت .. وعرفت تغلّي نفسها، وتحفظ قلبها وما تبقى من مشاعرها .. لوضع في النور، يليق بها !
   
   بحييها .. من كل قلبي.
   
   أنا مش ضد الحب .. محدش بيحب الحب أدي !
   
   أنا ضد ظلم الحب بنسبته لهذا الإسفاف الذي تحرقون فيه أعماركم.
  
"
70900,"
   معلش لسة صغيرين .. وفرن الحياة مسواهمش كويس.
  ","

   الله على تعبيرك !
   
   بحاول والله أخليهم يوفروا المرحلة دي فينضجوا على (بخار) التجارب .. أحيانا نار الفرن تترك أثر (حريق) لا يزول.
  
"
70901,"
   ليه يا شيخ بتقول كده ، هو حضرتك بتقدر تتحكم في قلبك
  ","

   اللهم أعوذ بك لي ولذريتي ولمن ها هنا جميعا أن نكون بهذا الضعف يوما !
   
   لا تبرروا أوهامكم وضعف إرادتكم بحكم القلوب ولا بطبيعة الحب الغالب ولا بعدم القدرة على النسيان ..
  
"
70902,"
   صعبان علي والله 😥😥

مشفقة جدًا باللي بتشوفه ده.

ده لو بتنفخ في قربة مخرومة كانت اتنفخت.
  ","
  😔
  "
70903,"
   22 سنه بنت
  ","

   وإيه يجبرك على الخيار ده ؟!
   
   مش بقول إنه وحش، أنا معرفوش .. لكن لا سنه ولا وضعه مناسب لك أبدا.
  
"
70904,"
   كنت احب شخص وافترقنا وعاد كل منا لحياته مضى على ذلك 5سنوات لكن مازال فى قلبى..يتذكرنى ولاكن لا اظن انه يحبنى..
تفتكر يا شيخ ممكن ربنا يرزقنى به فى الحلال!
انا بحبه جايز ربنا يجمعنا ويحبنى,
  ","

   حرام عليكم بأه !
   
   ارحموني وارحموا نفسكم.
  
"
70905,"
   واحدة مصرة انها تتجوز واحد فيه كل حاجة بتقول انه وحش و هتقاطع اهلها عشانه زيه مقاطع اهله و بتابعك جداااا وجهلها كلمة يمكن تفوق و موافقة بس عشان اخر فرصة تتجوز
  ","

   أظن لو متابعاني فعلا = هتكون سمعت مني كتير:
   
   الزواج يا يسعد القلب، ويكمّل الروح .. يا قلّته أحسن.
   
   بالمعطيات دي فغالبا هي معمية .. أرجو تفوق، قبل ما تندم بعد فوات الأوان.
   
   عشان ساعتها مش هتستحق مجرد الشفقة.
  
"
70906,"
   بعد اذن حضرتك في حد متقدملي واكبر مني 16 سنه كان متجوز وطلق وعنده ولد رأي حضرتك ايه بعد اذنك لانه هيحدد لي قرار
  ","

   عندك كم سنة ؟!
  
"
70907,"
   شيخ معلش نتصرف ازاي مع التهديدات دي لو وجهتنا
  ","

   أفضل حل = مصارحة حد حكيم من عيلتك !
   
   هيعرف يهدده ويلقمه حجرا، ككلاب الشوارع.
  
"
70908,"
   طب لو عمل كده بجد وانا سيبت خطيبي بسببه ، هل استسلم وارجعله واتجوزه ويبقا ده نصيبي ؟؟ ولا استحمل العقاب
  ","

   ترجعي لمين ؟!
   
   أنت هبلة ؟
   
   تسلمي نفسك لحيوان !
  
"
70909,"
   يا شيخ هو اى تفسير أن فى شاب يكون باين أنه معجب ببنت وبيعاملها باحترام غير اى حد تانى وبينظر لها كتير وهى البنت محترمه جدا ومش بتتكلم معاه ابدا وبعدين هو يخطب وحده تانيه ومع ذلك بردوا هو مش بيبطل ينظر لها كتير ويبين الاهتمام هى تعبت من طريقته 

رد حضرتك بيكون مريح والله ففضلا ممكن ترد ؟
  ","

   ملناش دعوة بيه ولا بتفسير عاوز إيه !
   
   المهم هي تحافظ على نفسها وتقفل الباب ده تماما، وبس.
  
"
70910,"
   بعيد عن النسيان وتقليب المواجع والقلب اللي لسه واجع نوع الاير بود بتاعتك ياشيخ وتنفع للايفون ؟
  ","
  😅
  
  آخر إصدار .. الشحن اللاسلكي.
  
  هي معمولة أصلا للأيفون .. فوق الممتازة.
  "
70911,"
   نفس الحالة والله وحقيقي احنا مش بننسي الا بالقرب من ربنا ده اللي بيعوضنا عن كل حاجة
  ","

   صدقت.
  
"
70912,"
   عاوز رابط الكلمة دي لو موجودة لو سمحتم
  ","

   النسيان قرار .. مش زرار:
   
   ( ١ / ٢ ) :
   

    https://www.facebook.com/m.atiia.soliman/videos/1527835560629617/
   

   ( ٢ / ٢ ) :
   

    https://www.facebook.com/m.atiia.soliman/videos/1527841867295653/
   

"
70913,"
   غ.س كنت بقول عمري ما هنسى كنت في حالة دمار بمعنى الكلمة كنت مدمنة المكان اللي يروحه او يكون فيه من وقت ما اخدت القرار دا وانا بقربي لربنا نسيته كأن لم يكن  ودلوقتي اتجوز ودا مهزش فيا شعرة 
عاوزة اقول لحضرتك ي شيخ ان ربنا معوضني ومخطوبة لانسان حنية الدنيا فيه 
ادعيلنا يا شيخ ربنا يحققلنا اللي بنتمناه
  ","

   الله !
  
"
70914,"
   يا شيخ هل عقابا ليا افضل من غير جواز ؟؟
انا حبيت شخص ٥ سنين من ورا أهلي وندمت ع كل حاجه عملتها معاه وسيبته واتخطبت لغيره جه هددني وانا كرهته بجد وحبيت خطيبي جداا بس هل عقابا ليا افضل من غير جواز خوف من اللي ممكن يعمله ؟؟؟
  ","

   مش هيعمل حاجة .. ما تقلقيش.
   
   ده صنف (وسخ) مفيش أجبن منه.
   
   توبي لله واصدقي في توبتك .. وهو كافيك بإذنه ..
   
   ركزي مع خطيبك .. وأبشري.
  
"
70915,"
   بنحب بعض ومصارحين اهالينا بكدا وعشان واثقين فينا وعارفينا ملتزمين وكلامنا مع بعض ف حدودمعترضوش ع كلامنا بس مفيش كلام تم بين اهالينا ولا حصل اى لقاء بس حاسة انى بعمل معصية لان علاقتنا تعتبر حرام مع انى متفقة معاه ان كلام الحب نادرا م بيتقال وكلامنا زى الصحاب هل دا حرام رغم معرفة الاهلين ؟
  ","

   كتير من الأهالي للأسف بيستخدموا سياسة أهو خليهم يمشوا اليومين تحت رقابتنا .. وما نصادمهمش عشان دراستهم وكده ..
   
   ووقت الجد بيصدروا الـ (لأ) .. غير القابلة للنقاش.
   
   وساعتها أنتم اللي بتزعلوا .. عشان بتكونوا بنيتم أحلام عريضة واستنزفتم مشاعر كتير !
   
   والحل ؟!
   
   الحل هو البعد .. وترك كل شيء لوقته.
  
"
70916,"
   ياشيخ هو فيها ايه لما البنت تصاحب ولد وتتعامل معاه زي ما بتتعامل مع صحباتها ويساعدوا بعض ويهزروا   وكدا ليه البنت لازم تصاحب بنت والولد يصاحب ولد!!
  ","

   عشان حرام !
   
   بدون كلام كتير .. وتفنيد لكلامك العبيط ده.
   
   هو حرام وبس.
   
   عاوزة تسمعي الكلام = هتسعدي ..
   
   هتمشي ورا دماغك = أنت حرة.
  
"
70917,"
   كنت متابعع حضرتك وبشوف كلمتك النسيان قرار يمكن كنت بقول عندك حق بس مكنتش مقتنعه لحد مافعلا قدرت اخد قرار ان انسي وابعد
اه مش سهل ومش ضغطه زرار بس لو دورنا حولينا هنلاقي الأسباب ال احنا عامين عنينا عنها ودي ال هتخلينا ناخد قرار بالبعد والنسيان
ادعيلي ربنا يقبل توبتي وتكون توبه صادقه ليس لها راجعه
  ","

   عاش 👏
   
   الله يبارك فيك ويثبتك ..
  
"
70918,"
   💐💐💐
  ","

   لازم طبيب يا غالي .. وبإذن الله أمورك هتبقى تمام.
   
   لكن إياك تطنش الزاوية دي وإياك توهم نفسك إن مفيش حل.
  
"
70919,"
   يعني انا مثلا طموحة ومقبلة على الحياة بحب الخروج والتعامل مع الناس طبعا بحدود الشرع وبهتم بالمظهر في حدود المعقول لكن هما بدرجة اقل غير اخواته البنات خالص !
  ","

   المهم هو .. طباعكم متقاربة دون تأثير ممن حوله ولا لأ.
  
"
70920,"
   ممكن كلمة لواحدة بتابعك يمكن يكون اخر امل لواحدة حرفيا بترمى نفسها فى النار عشان اخر فرصة للجواز
  ","

   معذرة .. مش فاهم المقصود !
  
"
70921,"
   متقدملي واحد خلق ودين و بيحبني جدا بس المشكلة أن اسرته منغلقين في اللبس والحياة شوية وانا شخصية عملية ومنفتحة هل ده سبب لعدم التوافق ؟ولا حاجة عادية؟!
  ","

   يعني إيه (منغلقين) ويعني إيه (منفتحة) ؟!
  
"
70922,"
   بشتغل معلمة قرآن واخدت مرتب الشهر اللي فات وانا مشتغلتش غير حلقتين بس بسبب ظروف البلد وكمان الشهر دا مش هنشتغل وهيدونا مرتب ،هل الفلوس حرام ولو حرام اتصرف ازي فيها ؟
  ","

   ليه حرام !
   
   الإدارة عارفة وهي اللي بتقرر تعطي الراتب أو لا.
   
   ربنا يفرجها ويغني من فضله.
   
   مش عارف تقدروا تفعلوا خدمة الزوم ولا لأ .. لكنه فعلا ممتاز جدا في هذه الظروف.
  
"
70923,"
   انا مسحت الاسك من زمان ورجعته مخصوص عشان أسألك يشيخي واتمني ترد عليا انا كنت كلمت واحد قدي بس كنت صغيرة مشفاهمه ومعرفش انه حرام ولما عرفت تبت ورجعت لربنا وخلاص الموضوع اتقفل من زمان بس اخويا دايما بيجرح فيا وبيفكرني وبيرمي عليا كلام بيحسسني اني رخيصه ووحشه رغم اني ملتزمه وهو بيعك اعمل اي انا اكتئبت
  ","

   طنشيه تماما .. ولا كأنك شايفاه ولا سامعاه !
   
   هو بيحاول بس يواسي نفسه في ضعفه من خلال محاولة تكسير مجاديفك ..
   
   أنت زي الفل .. اثبتي، وسيبك منه.
   
   هييأس وهيلاقي إن هو بس اللي عكاك .. ربنا يهديه.
  
"
70924,"
   ي شيخ هو انا ينفع اعاتبه على ماضي بس هو خبي الماضي دا عليا؟
  ","

   لك من يوم دخل حياتك ودخلت حياته .. بس.
   
   الدفاتر القديمة لا شأن لكم بها .. ما دام تاب لله وأناب.
  
"
70925,"
   انا بحب واحد وهو بيحبني وانا مكنتش مقربه من ربنا بس قربت في الفتره الاخيرة وقولتله نبعد عشان ربنا بس رجعت ومقدرتش لاني بحبه وهو بيحبني وقال متبعديش ونخلينا سوا ونقرب سوا بس جه وقالي يلا نبعد وكلام يجرحي قلبي ودلوقتي قال نتكلم اخوات وبكلمه كاني بشحت منه انا مش عارفه اعمل اي المطلوب نصيحه
  ","

   بجد شايفة إنك محتاجة نصيحة ؟!
   
   عموما .. اتقي الله، وغلّي نفسك .. واقفلي باب العك ده.
   
   شوية كرامة .. مش هقول عقل ولا دين !
  
"
70926,"
   هل ندمت من قبل على عدم قول شيء؟
  ","

   لعلي تعلمت -ولله الحمد- ألا أندم على شيء !
   
   كلها أقدار مقضية .. المهم نتعلم من أخطائنا.
  
"
70927,"
   جوزي مسافر وبيقولي إنه عنده الرغبه زياده شويه واشباع الرغبه انا المسؤله عنها سواء هنا او هناك ولو قال عاوز ف اي وقت وانا معملتش يبقي انا المسؤله مع العلم انه بيقي كلام وممكن يتخلله شويه صور  وقال اشبعيني جنسيا عشان مفتحش مواقع وتبقي انتي المسؤله فهل رأيه صح ؟
  ","

   بصرف النظر عن السؤال نفسه !
   
   مبدأ يا كذا يا أنت المسؤولة = مبدأ مرفوض في كل العلاقات.
   
   ابتزاز ساذج وأناني .. ويكشف خللا في الشخصية، لازم يتعالج.
   
   عموما .. هو زوجك وأنت زوجته .. لكن فهميه إن أخطاءه وذنوبه يسأل هو عنها بين يدي الله ويحاسب عليها .. وإنك مش هتقصري في حاجة قدر طاقتك، بس بدون هذا الأسلوب.
  
"
70928,"
   يا شيخ قولي كلام يطمن عن الموت
  ","

   كلنا هنموت😃
   
   آه والله ده اللي بيخلينا نبتسم .. كل هذا سينتهي ولا بد .. ونقدم على رب أرحم بنا من أنفسنا ..
   
   هو يعلم !
   
   يعلم كل ما مررنا به .. يعلم أن نيتنا كانت صادقة في طلب رضاه، ولو ضعف عملنا ..
   
   يعلم أن قلبنا كان يحب لهم الخير، ولو ساء ظنهم فينا ..
   
   يعلم أننا لم نرد شيئا سوى العيش بسلام، والخروج بستر وأمان .. ولو عاندتنا ظروفنا ..
   
   هو يعلم !
   
   ويكفينا أنه يعلم.
   
   ألقاكم يا صحبة الجنة 💚
  
"
70929,"
   بمعنى ايه ي شيخ؟ 😅
  ","

   جنة الأنس بالله وطاعته .. جنة صحبة من يعيننا على مرضاته.
  
"
70930,"
   ما هي الصورة التي نحرص أن نعطيها عن المسلم في الغربة ؟
  ","

   أن يحبوا ذلك الرجل الذي علمك هذا الخلق، ويحبوا لو تعلموا عنه واتبعوه .. أو على الأقل يحترموه !
   
   اللهم صل وسلم عليه.
  
"
70931,"
   حضرتك بتفضل تنصح أمراض القلوب الضعيفة ولما حضرتك قلبك بيضعف بتلاقي للي ينصحك يعني قلبك عمره ما اتصاب بمرض الحب والضعف زيينا كدة
  ","

   بل هو قوتي وشفائي.
  
"
70932,"
   اللهم رضاك والجنه :)
  ","

   وجنة قبل الجنة 🤲🏼
  
"
70933,"
   أمنيتك في الوقت الحالي ؟ باستثناء الكورونا
  ","

   الأمان.
  
"
70934,"
   فين فيديو البنات🙂
  ","

   https://www.facebook.com/m.atiia.soliman/videos/1305808432832332/
  
"
70935,"
   متقولش كده يا شيخ ونعمل ايه من غير حضرتك بس ربنا يحفظ حضرتك يااارب وكل المسلمين
  ","

   يا هفارقكم .. يا هتفارقوني !
   
   هذه طبيعة الدنيا.
   
   وهي أيضا لا تقف على أحد، ولا تتعطل من أجل أحد !
   
   المهم .. بركة الأثر، ونبل الذكرى.
  
"
70936,"
   ايه اهم المبادئ اللي المفروض تبقي عندي علشان ابقي شخص سوي؟
  ","

   1) رضا الله مقدم على كل شيء وكل أحد.
   
   2) تصالح مع ضعفك البشري، ولا تستسلم له في نفس الوقت.
   
   3) ارحم بالتالي ضعف الناس، وأحب لهم العافية كما لنفسك.
   
   4) إن لم تعرف الطريق لإسعاد نفسك = فلن يسعدك أحد، ولن تسعد أحدا.
   
   5) الدنيا محرم عليها الكمال .. إنما نأخذ منها ما يعيننا على عبورها للجنة بالرضا وقبول القصور، في كل شيء.
   
   كتبتها عفو الخاطر .. نفعني الله وإياك بها.
  
"
70937,"
   هو المتوفي من كورونا يحتسب عن الله من الشهداء؟
  ","

   نرجو الله لهم ذلك.
  
"
70938,"
   يا شيخ ابقي خلي بالك من نفسك الفترة دي بالله عليك علشان الحالة مدهورة في أمريكا خالص ربنا يسترها عليك
  ","

   ربنا يسترها !
   
   مش قلقان والله .. وظني بالله جميل ..
   
   وطمعي فيه جنازتي تكون مشهودة .. وده أكثر ألم أراه في شهداء هذا الوباء (نحسبهم).
   
   فاللهم النجاة.
  
"
70939,"
   ف حيره من امري .. قلبي اهلكني .. متقدملي شخص خلوق متدين ومحترم وفيه كل حاجه اتمناها وفيه قبول الى حد ما واهلى مرحبين جدا . لكن قلبي مع احدهم ملتزم ايضا اعشقه برغم عيوبه واهلي يرفضونه رفضا قاطع .. اتمسك بقرار قلبي ! ولا اوافق على الشخص المتقدم !
  ","

   اتقي الله في نفسك وفي أهلك !
   
   نضفي قلبك .. وتوبي لربك ..
   
   وركزي مع المتقدم.
   
   (أي استدراكات عالإجابة وفروها بالله، عشان عارف كل اللي هتقولوه).
  
"
70940,"
   يا شيخ محمد انا كنت قرأت انسرات حضرتك من حوالي سنتين بالضبط وكنت حرفياً ضايعه وكنت ثانوية والكلام دا كان قبل الامتحان بشهر ونص كنت فاقدة الأمل في حياتي وفكرت اني انتحر بعد امتحانات ثانوي عشان مواجهش الفشل دا ولكن قلبت حياتي انا حاليا في  2 بشري من اوائل الجمهوري احب اقول لحضرتك شكراااااا🌹
  ","

   أنا اللي شكرا والله على وجودكم هنا !
   
   الله يسعدكم ويحفظكم ويسددكم ..
  
"
70941,"
   بحب واحده بس عايز اخد خطوة واقولها ان انا بحبك وان انا ناوي اتقدملك ف الحلال هل ينفع اكلمها واقولها الكلام ده ولا حرام ياشيخ
  ","

   اسمع ده كويس:
   

    https://www.facebook.com/m.atiia.soliman/videos/1312807958799046/
   

"
70942,"
   قطوف يمتنع 
لو بنت ف طب وشخص بيحبها من زمان بس أقل ف التعليم منها ف حاسبات وشخص كويس وفيه توافق فكري 
هيلاقوا عقبات بعدين ؟
  ","

   بصرف النظر عن الموضوع نفسه:
   
   مين قال إن حاسبات أقل ؟!
   
   سبحان الله العظيم.
  
"
70943,"
   يا شيخ هترد على كل الأسئلة باذن الله دلوقتي ولا لا وهل حضرتك بيبقي عندك وقت محدد بتجاوب فيه ع الاسئلة
  ","

   كل الأسئلة ازاي بس !
   
   أنا فتحت من أقل من ساعة وجالي حوالي 150 سؤال جداد .. هلحق ازاي قولي ..
   
   بدخل حسب الوقت والطاقة .. وأحيانا بكون ناوي أطول فيطرأ من الموانع ما يخرجني.
   
   معلش .. نعذر بعض.
  
"
70944,"
   هو لسه في كدا 
حسبي الله ربنا يصلح حالك ويرد عليكي عقلك وقلبك ونرحم الشيخ شوية من نفس المواضيع 
غيرو ي بنات التغير مطلوب مش كدا 😁🌚
  ","

   ربنا الهادي 😞
  
"
70945,"
   اعذرني بس تفوق من ايه،  هي مبتكلموش ولا حاجه،  هي بتدعي ربنا..
  ","

   تفوق من الوهم ومن التعلق الذي يحرق عمرها ويستنزف مشاعرها .. بلا طائل.
  
"
70946,"
   ابتليت ب حبه يا شيخ ! بقالي سنتين بقيم الليل بدعي ربنا يجعله من نصيبي ، وعرفت من فتره انه خطب ، ولحد دلوقت مش عارفه ابطل ادعي نفس الدعوه !
  ","

   ربنا يهديك وتفوقي.
  
"
70947,"
   هي استجابة الدعاء بتتأخر أوي
  ","

   مفيش دعاء لا يستجاب !
   
   لكن مش شرط الإجابة على الصورة التي نريد وننتظر.
  
"
70948,"
   لأنه جرب حرمانه 💙🌸
  ","

   ولو صفت نفسه = فهو يحب للناس ألا يحرموا مثله !
  
"
70949,"
   يعنى ايه الارشيف
  ","

   موقع أسسه بعض الكرام الذين لا أعرفهم!
   
   عليه أرشيف شامل لكل ما كتب البعض في الفيس والآسك وتويتر، مع إمكانية البحث.
   
   وهذه صفحتي فيه:
   

    https://thearchive.me/ask/abuanaaas08/
   

"
70950,"
   فاقد الشيء يعطيه؟!
  ","

   فاقد الشيء أحيانا ما يكون أكثر الناس قدرة على إعطائه !
  
"
70951,"
   الحزن حرفيا خيم علي قلبي واتكسر....فدعيت ربنا وبكيت كتير وانا بصلي وفي قلبي عزيمه علي اني معدتش ازعل مني ربنا تاني وكان نفسي ربنا يسمعني فتحت المصحف علي صفحه عشوائيه اعتبرتها رسالته ليا لقيت ربنا بيقولي ""واصبر لحكم ربك فإنك بأعيننا"" عندي يقين ف ربنا وكمان حاسه ان حضرتك هترد وهتطمن قلبي بكلام ربنا
  ","

   أنا هرد عشان أقولك ما تبنيش علاقتك بربنا سبحانه بأساس هش .. كرسايل تنتظرينها في أمور لم يشرعها هو .. سبحانه !
   
   اتعلمي تقاومي هذه الهشاشة لا تستسلمي لها .. ورب ينجينا جميعا .. آمين.
  
"
70952,"
   يعني معلياش إثم لو مسامحتش ال أذاني بس مكرهتهمش ولا اتمنيت ليهم الوحش يا شيخ؟
  ","

   لمزيد بيان وتوضيح = اسمع هذا الفيديو ..
   

    https://m.facebook.com/story.php?story_fbid=2863670753712751&id=100002095644279
   
   ?sfnsn=mo&d=n&vh=i
  
"
70953,"
   ليلة النصف من شعبان
  ","

   ليلة النصف من شعبان والعفو والمسامحة .. نعمة وفضل وحسنى من محاسن شرعنا الحنيف.
   
   لكن هناك تفصيلة مهمة يكثر السؤال عنها !
   
   الشرع الحكيم لا يأمركم بذلة نفوسكم ولا بمهانة كرامتكم ..
   
   الشرع الحكيم لا يطالبكم بالإبقاء على علاقات مؤذية مستنزفة، لم تر حياتكم الخير إلا يوم ابتعدتم عن أصحابها !
   
   أولئك الذين آذوكم وظلموكم، تعمدا وإصرارا وترصدا، وما زالوا .. لا تجب عليكم مسامحتهم؛ إن أردتم أن تؤجل القضية لمحكمة القيامة !
   
   الشرع لا يناقض الفطرة، ولا يحمل أتباعه فوق طاقتهم البشرية ..
   
   القرآن أمر أبا بكر -رضي الله عنه- بالعفو صراحة عن مسطح !
   
   أليس كذلك ؟!
   
   هل يعقل أن القرآن كان سيأمر بهذا العفو إن كان ما زال مصرا على افترائه على الصديقة بنت الصديق ؟!
   
   أم كان هذا بعد أن تاب لله ورسوله .. بل وأقيم عليه حد القذف ؟!
   
   العفو العام هو الدرجة الأعلى والأكمل بلا شك .. لكن لا يلزم به كل الناس .. كالرضا والصبر مثلا.
   
   من لم يطقه (خاصة مع استمرار الظلم والإصرار عليه) = فمن التقول على شرع الله أن نطالبه به.
   
   ثم المسامحة أصلا لا تعني دوما عودة العلاقات كما كانت .. مؤذية مستنزفة من جديد ..
   
   سامحتك وأحب لك الخير .. لكن من بعيد.
   
   إنما الشأن في العفو عمن اعتذر وطلب عفوكم .. عمن أخطأ ثم اعترف بحقكم .. هذا في العفو عنه الأجر والقربى، ولو بقيت مرارة الأذى !
   
   راجين بذلك عفو الله .. كما نخطئ في حقه، ونعود معتذرين ..
   
   فعاملوا إخوانكم بما تحبون أن يعاملكم الله به.
   
   فرقوا بين من يستحق العفو، ولو لوجه الله فقط .. وبين من يجب البعد عنه ومفارقته، بل والاحتفاظ بحق القصاص .. بلا هوان ولا شطط.
   
   والمهم في كل ذلك ألا تحبسوا قلوبكم في رغبة الانتقام .. ميزان الله عدل لا يظلم، والدنيا ليست دار استيفاء؛ الدنيا دار ابتلاء ..
   
   لا تنشغلوا بعاقبة الظالمين .. قدر انشغالكم برجاء صلاح حالكم، وعوض رب العالمين.
   
   اللهم عفوك وعافيتك .. آمين.
  
"
70954,"
   هو فيه وحشة في الجنة؟ 
ممكن الإنسان يتألم فيها لفقدان حد؟
  ","

   الجنة !
   
   لا ألم .. ولا حزن .. ولا فقد .. ولا خوف من قادم مجهول ..
   
   الجنة !
   
   الأمان التام .. والنعيم الذي لا يزول.
   
   اللهم من فضلك العظيم ..
   
   ألقاكم يا صحبة الجنة 💚
  
"
70955,"
   وجود الاصدقاء اهم بكثير من حجات كثيرة في حياتنا
  ","
  😁
  "
70956,"
   يا شيخ انا كنت بحب واحده وهى كمان  واتكلمنا وبعدين اتفقنا اننا نبعد لحد ما ربنا يعينى واتقدم رسمى ولما حيت اتقدم رسنى قالتلى لا انا مش موافقه ومش هينفع ..انا محتار جدا اعمل اى اصبر وادعى انها تحون ليا ولا اقفل الباب ده مع العلم انى بحبها جدا
  ","

   انس يا غالي .. اللي فاتك = فوته .. وقلبك لو هيذلّك = دوسه !
   
   وهتلاقي الأحسن والأنسب، بإذن الله ..
   
   المهم ما تتسرعش .. ولا تحاول تنسى حد بحد.
  
"
70957,"
   متقدملي واحد طيب بس غيور وفارض نقاب وبيدخل في كل شئ بطريقة غريبة فضولي ومش مثقف ولا ليه علاقة بالطبيعة والحزن وملتزم وفيه مميزات تانيه كتير مش عارفه اخد قرار ماما بتقولي مش هتلاقي زيه في زمن ده انصحني يا شيخ
  ","

   إن كان كما تقولين = انفدي بجلدك.
   
   هيفتنك في دينك.
  
"
70958,"
   هو وجود الاصدقاء مهم ؟
  ","

   إن أبانا آدم استوحش من الوحدة .. وهو في الجنة !
  
"
70959,"
   متقدملي عريس، طبيب ، متدين ، خلوق، 30 سنة
لكنه نقال حكي، اي حكي بنحكى قدامه بنقله لامه واخواته البنات، وما بحترم المراة، بشوف انه هو مش لازم يساعدها لانه هو بشغله وتعبان والخ، 
ارفضه؟ ممكن يتغير؟ 
عمري 24
  ","

   خلوق ازاي بأه .. ممكن أفهم ؟!
  
"
70960,"
   كنت ع علاقه بواحد واكتشفت انه كداب وبعدت وبعدين من يومين بعتله  وقولتله يسامحني لو كان شايل مني وانا مسمحاه فضل  يبعت ويقول نرجع وانا قولتله انه مينفعش الا لما يكون رسمي واني هستناه وهو رفض ومن وقتها عمال ينزل حاجات ويلقح بالكلام
  ","

   طيب قوليلي أنا ما أتنرفزش ازاي قصاد كلام زي ده ؟!
   
   اقفلي باب العك ده يا بنت الناس .. شوية كرامة حرام عليكم .. مش هقول دين ولا عقل.
  
"
70961,"
   يعني ايه اكثر من النوافل السنن يعني؟؟
  ","

   نعم.
  
"
70962,"
   كنت على علاقة بشخص وحاليا متقدملى واحد هل اعرفه ؟ وخايفة اقارن بينه وبين الانى خايفة جدا يا شيخ والمتقدملى دا كويس ومتدين والمفروض جايلى عشان انا بردو ملتزمة ومتدينة
  ","

   إياك تعرفيه .. إياك تقارني !
   
   انسي اللي فات .. كأن لم يكن ..
   
   (يبدو كلام جامد كأنه قوانين مش مشاعر .. بس ده الحل العقلي اللي لازم تحكموه على قلوبكم في مثل هذه المواقف .. يا هتضيعوا حياتكم، عالفاضي).
  
"
70963,"
   يا شيخ دي رابع مرة ابعت لحضرتك السؤال
عليا صلوات كتير ولما سألت قالوا لا يجب القضاء بل تب واكثر من النوافل هل هذا صحيح؟
  ","

   نعم صحيح، على اختيار شيخ الإسلام.
   
   وهي الفتوى التي أقلّدها.
  
"
70964,"
   لو نزلت مصر ممكن اعزمك على كوباية شاي بالنعناع على البحر عندنا من الأرياف وهنظبطوك وفطير مشلتت بس انت وافق🥺
  ","

   موافق 😃
  
"
70965,"
   بحب اتنين يا دكتور والاتنين اخلاقهم عاليه وكويسين جدا .. سامحني لسؤالي ده بس اعمل ايه مع العلم ان حصل بيني وبين واحده منهم كلام قبل كده بس اتمنع نهائي
  ","

   لم تعرف الحب بعد !
   
   اصبر لين تنضج .. وتفهم أنت عاوز إيه بالضبط.
   
   واتق الله .. وأغلق هذه الأبواب كلها.
  
"
70966,"
   يغ.س متقدملي شخص شخصيته فرفوشه هو من النوع اللي بيحب الضحك وكدا وانا هاديه جدا بس لما بهزر ببقا هبله برضو بس هو معيد في كليه واوقات بنات سكشن اللي بيديهم بيعلقوا كومنتات يهزروا وهو اوقات يرد ع الكومنت اللي عاجبه واوقات يطنش كدا مش كويس ارفضه ولا لا؟؟؟
  ","

   فيه وظائف معينة الرجل اللي شغالها لازم زوجته تكون على قدر من التفهم والثقة في نفسها وفيه .. يا إما هتنكد على نفسها وعليه !
   
   ما دام الأصل فيه أنه رجل يتقي الله.
  
"
70967,"
   ليه بتنصح البنات ديما متستناش
  ","

   عشان هما اللي بيدفعوا التمن .. بعد ما يكونوا ضيعوا فرص أفضل بكتير !
  
"
70968,"
   ليه بيدوا وعود او عشم للشباب ان هم موافقين وهيستنوهم ولما حد يتقدم بينسوا كل دا... ميدوش وعود ولا عشم من الاول لازم يكونوا واضحين معاهم
  ","

   عندك حق !
   
   وطلب استنيني ده برضه ما ينفعش يتقال من الأول.
  
"
70969,"
   شيخ ممكن يروح لدكتور تغذية بيوفر عليه كتير انا كنت زيه ومخستش الا ما روحت لدكتور ظبطني جدا
ربنا يباركلهم يارب
  ","
  ….
  "
70970,"
   ي شيخ انا متقدملي واحد محترم جداا وملتزم ومتدين ولما قعدت معاه ف الرؤيه الشرعيه كان عندي قبول ليه وهو نفس الكلام وارتاحنا مع بعض ومتفقين ف حاجات كتير جداا ومتفاهمين ومعاه شغل 
بس الفرق بيني وبينه تسع سنين ....ممكن دا يسبب مشاكل ف حياتنا بعد كدا مع العلم أن احنا متفاهمين ...
وياريت ترد عليا ...
  ","

   مفيش مشكلة.
  
"
70971,"
   بالله ساعدني انا ف حد متقدملي وهو ما شاء الله غني جدا وبيصلي وكان بيشرب سجاير وبطلها... بس المشكله اني ف حد بيحبني وقالي استنيني وهو لسه ف 3 صيدله وانا ف 3كليه بس الكليه بتاعتي 4سنين وهو متدين جدا والله وحافظ قرآن وانا قولتله ماشي هستني بس والله مش بنتكلم خالص خالص وأهلي موافقين ع الي متقدم اعمل ايه
  ","

   ما تستنيش حد.
  
"
70972,"
   لو شخص طيب و ملتزم و صارحني بحبه و قدم معاد معين هيتقدملي فيه و انا متأكدة من كده و كلم حد من اهلي و كله تماام بس منتظر وقت معين علشان يجي(بعد سنة و نص لسه ) و انا اميل ليه بس بيتقدملي ناس علي مستوي عالي من الصفات الجميلة بردو ، اعمل ايه استني الشخص دا و لا ادي فرصة للمتقدم ؟
  ","

   ما تستنيش حد.
  
"
70973,"
   عاوزه افسح خطوبتي وفي التزامات مادية لبابا والوضع صعب اليومين دول وانا مش مرتاحة نفسيا خاالص ومش هقدر اكمل.. أنا مصره اني انهيها وفالوقت نفسه بابا هيتزنق جامد.. اي القرار الأفضل مع العلم هو السبب لاني مكنتش من البدايه مقتنعة واجبروني وقلت هشوف يمكن الوضع يتغير.. رجاء رد عليا 😥
  ","

   أي تمن أهون من إنك تموتي بالبطيء في عشرة تستنزفك.
  
"
70974,"
   دعواتك يا شيخ 
أمي كل شوية بتذلني لما أي وحدة تعرفها تتخطب 
ومعظمهم أصغر مني مع إني صغيرة يعتبر (٢٢ سنة)
وبتقولي إن محدش حيبصلي عشان هيا وبابا منفصلين 
كل ده عشان رفضت واحد من سنة ومكنتش متقبلاه خالص
النفسية مش مستحملة خالص 😭
  ","

   طنشي كلامها .. تماما.
   
   ربنا يهديها ..
  
"
70975,"
   إن حضرتك بتسافر كتير ايه الفرق بين بره وهنا وايه النقطه اللي ممكن نغير منها طبعا الجانب الديني معروف ممكن تكلمني عن المجتمع والجانب العلمي بعيدا عن زيف السينيما!!؟
  ","

   كل بلد وفيها سلبياتها وعيوبها .. لا تغركم البروباجندا !
   
   وأظن أزمة كورونا عرّت كل الدول على حقيقتها ..
   
   الفارق الوحيد والمفصلي هو في تقدير قيمة الإنسان واحتياجاته الأساسية.
  
"
70976,"
   جماعه احنا كبرنا ع خناقات الكليات والقمه والأعلي والكلام دا،، هو عريس عاجبك وملي عينك ودماغك كملي معجبكيش ولا ملي عينك ودماغك ارفضي الموضوع سهل وبسيط
  ","
  ….
  "
70977,"
   ايه سرّ تعارض النقاب مع الجواز ؟
ارجو الرد ..
  ","

   مفيش تعارض !
   
   ياما منتقبات واتجوزوا .. عادي ..
   
   المشكلة بس في إن اللي بيدخل البيت بيكون غالبا باني تصور من نسج خياله ورافع سقف توقعاته بيظلم غالبا بسببه البنت.
  
"
70978,"
   اخترت فتاه ذات خلق ودين وتزوجتها ولم أستطيع أن الحب الفتاه التي تزوجتها كما يقال ان الحب يأتي بعد الزواج ولا أستطيع تخيل حياتي بلا حب او مشاعر فماذا تنصحني بعيدا عن كلام الكتب
  ","

   بعيدا عن كلام الكتب = احمد ربنا على النعمة اللي أنت فيها .. وما تخليش الشيطان يعشمك ويحسسك بالنقص عشان ما تلبسش في الحيطة، وتندم.
  
"
70979,"
   طالما مش حاسة باقتناع وانه مالي عينك ارفضي علشان متقلليش منه من وجهة نظرك لكن هو ولا أقل ولا حاجة ولا أنتِ أعلى لكن ان شخص يبقى مالي عينك دي بالدنيا فطالما مشوفتيش دة يبقى بلاها
  ","

   أحسنت.
  
"
70980,"
   مبحبش اقول مشاكل بينى وبين زوجى "" مشاكل مينفعش تتقال "" لحد ولا لأهلى بكتفى انى بصلى وبفضل ابكى 
بس الحقيقة تعبت ومعدتش قادرة اتحمل اعمل ايه ؟
  ","

   لو مشاكل واصلة لاستمراء ظلمك واستنزافك = فسكوتك مش طيبة ولا تضحية .. ده ضعف وجبن !
   
   حد حكيم من أهلك يتدخل .. ويرد زوجك عن ظلمه.
  
"
70981,"
   يا شيخ الزاي حد يقلل من خرجين كلية العلوم ! وبالعكس هما مش أقل من خرجين طب وهندسة بل العكس هما اعلي منهم ومع احترامي للكل طبعا بس مفيش حد بيفكر بالطريقة دي غير المصريين.. دول اوربا تفكرهم العكس تماما
  ","

   ولا أعلى ولا نيلة !
   
   حضرتك كده بتفكر بنفس الطريقة .. للأسف.
  
"
70982,"
   ي شيخ ما حضرتك بتنصحنا ناخد طبيب ولا عشان حضرتك علوم يعني متحيز ليها
  ","

   وما زلت بنصح تاخدوا طبيب !
   
   أنا بتكلم عن واقع .. مش تحيز ولا حاجة ..
   
   السعيد من وجد الأمان .. مش بالطبيبة ولا الطبيب.
  
"
70983,"
   يا شيخ انا خطيبي قالي ان اعتقاد لاديني ومن وقتها وانا مصدومة جدا ومحتارة ومش عارفه اعمل اي مع اني كنت شيفاه شخص ملتزم ومحترم وبيصوم وبيصلي هو انا المفروض اعمل اي؟انا بعت سؤالي كتير وحضرتك مش بترد وفعلا إجابتك هتفرق معايا لاني محتارة اوي
  ","

   وده محتاج سؤال ؟!
   
   اللهم رحمتك.
  
"
70984,"
   مارايك في قراءة الروايات و خاصة التي تکون رومانسيه بنکهة دينية حاجه من الاخر
  ","

   أدلجة الأدب = يفسد كثيرا من إبداعه !
   
   مش بقول تحرر أو خلوه من رسالة ..
   
   لكن موضوع رومانسي ديني ده بيطلع خلطة لزجة الحقيقة .. لا منها رومانسي، ولا منها ديني !
   
   عايز ديني فعلا = ارجع لقصص بيوت النبي والصحابة .. ارجع للواقع في تراثنا العمران.
   
   عايز أدب = اقرأ لأربابه وأساطينه واتعلم.
  
"
70985,"
   يشيخ لو سمحت انا دكتوره ومتقدمي واحد خريج علوم انا متقبلاه مبدئيا ...ومتقبله انه اقل مني ف الكليه وكدا......بس ناس كتير بتقولي ارفضي مينفعش تاخدي حد اقل منك انتي دكتوره وكلام من دا ... ....هل دا صحيح؟!!!
رأي حضرتك ايه ارفض ولا اوافق؟..ياريت حضرتك تجاوبني بوضوح كبير  ف الموضوع دا..
  ","

   3/4 خريجي علوم بيتجوزوا طبيبات وصيدلانيات !
   
   لكن ما دمت شايفة الموضوع بهذه الطريقة = ما توافقيش.
  
"
70986,"
   هو عادي الست تتجوز رجل مثقف عنها بكتير
  ","

   لو هيحسنوا احتواء هذا الفارق !
   
   يعني يكون عندها ثقة إنها بتملى مساحة عظيمة في حياته وتحرص عليها .. ويكون هو ممتن عقليا وعاطفيا لهذه المساحة ..
   
   هذا سيناريو متكرر وسعيد في كثير من البيوت ..
   
   العكس هو اللي بيتعب.
  
"
70987,"
   ي شيخنا
زوجي عنده كرش والموضوع مضايقه لكن مش مضايقني ابدا بالعكس انا بحبه بكل حالاته يعلم ربي/هو ليه فترة بيعمل دايت وتمارين بس مفيش تغيير وهو اضايق اكتر.. انا حبيت افرحه واخفف عنه قلتله ايه ده ي حبيبي خسيت.. فرح جدا وقلي احلفي بجد خسيت قلتله بالحرف (والله شكلك حلو جدا وعاجبني) فرح جداا..هل كدة كذبت
  ","

   اللهم بارك !
   
   ربنا يبارك فيك ويكثر من أمثالك .. ويسعدكم دنيا وآخرة ..
   
   أحسنت .. وإن عاد فعودي.
   
   وعموما يقدر يستشير حد من أهل التخصص هيوفر عليه كتير.
  
"
70988,"
   هيقبل توبتي ويسامحني؟
  ","

   ويفرح بك وهو الغني عنك !
   
   اصدق بس معاه.
  
"
70989,"
   اي الوقت اللي حضرتك بتكون فاتح فيه عشان نسأل
  ","

   مفيش وقت ثابت !
   
   لما تلاقيني بجاوب = ابعت تلات مرات كحد أقصى.
   
   واعذرني لو مشفتش السؤال .. أو مكنتش عارف الإجابة .. أو مش حابب أجاوب.
  
"
70990,"
   كيف كان يومك شيخ ؟
  ","

   لولا أن حياتي هنا بهذه الظروف = ما كنت لأستطيع الصمود !
   
   الحمد لله الكريم.
  
"
70991,"
   تعرف يا شيخ أنا طبيبة وعامله لحضرتك see first فى كل حاجه .. ببقى ف النبطشيه وأول ما اعرف إن حضرتك بدأت ترد ع الاسئلة بسيبها واقعد اقرأ اجاباتك 
يعنى لو العيانين حصلهم حاجه مش هكمل بقى 😂😂 
الله يرضى عنك ويراضيك يا شيخ ويجعلك طبيب مداوى لكل القلوب دايما
  ","

   والله احنا اللي واجب علينا نشكركم جميعا في هذه الظروف !
   
   العالم يعيد ترتيب قيم الأدوار .. كما ينبغي ..
   
   الله يعينكم .. ويحفظكم.
  
"
70992,"
   ال بيحبني  لا ال بيفهمني ؟
  ","

   مش هيحبك إلا لو فهمك !
   
   ما ينفعش يتحطوا خيارين منفصلين.
  
"
70993,"
   نفسك ف اي يا شيخ💚
  ","

   ربنا يرضى عني.
  
"
70994,"
   فاتح وهترد عليا مرة من نفسي صح 😂😂😂
  ","

   صح.
  
"
70995,"
   ما هي الاشياء التي سندركها فقط عندما نتقدم في السن؟
  ","

   أن الدنيا أهون مما كنا نتخيل !
   
   وأن مفردات السعادة والرضا أبسط مما كنا نظن.
  
"
70996,"
   انا طبيب احببت فتاة تبلغ من العمر 19 عام اراها زوجة صالحه لى تعرفت عليها من خلال الاسك وكمان عملت فولو انستا حولت اتكلم معاها اتكلمت معايا مرة وبعدين قفلت معايا الحوار وقالتلى حرام انا محتاجه جانبى الايام دى جدا لحد متقدم رسمى ودا هيكون بعد مخلص دراسه وجيش،فرق السن 7 سنين مش عارف اعمل اى
  ","

   خف الله فيها !
   
   وابتعد عنها ..
  
"
70997,"
   متقدملي شخص اول اشياء كلمني بيها 
اسيب الشغل و امسح النت خالص بكل التطبيقات بداعي إنهم لا اصل لهم عنده.
و اطيعه بكل كلامه و اخدم والده و والدته
انا خايفة و مرعوبة 
انا انسانة طموحة و اهلي ربوني علي النقاش و التفاهم و ليا هوايات و احلام 
مع العلم اني منتقبة و بحفظ قران و معنديش اختلاط 
رفضي ليه غلط؟
  ","

   رفضك ليه واجب.
  
"
70998,"
   لقيت الشخص المناسب لي و لروحي لكنه متزوج .. هل يمكن ان التقي بشخص تاني زيه 😔؟
  ","

   وأحسن منه !
   
   سيبيها لله بس .
  
"
70999,"
   الكذب ف الحالات دى يجوز  ؟
  ","

   واجب.
  
"
71000,"
   يالله ع الالم حسيتة قبل كدة وكان بيوجع جدااااا جدااااا وكان بيقولى عمري م هشوف حد زيها اكن سكينة ف قلبى 
ربنا يالف قلبكوا ع بعض وينسى بيكى كل الى فات
  ","

   ويا ترى نسى بك أنت اللي فات ؟!
  
"
71001,"
   هذه ليست من شيم الرجال، انا مثلاً أحببت فتاة ولا اعتقد انني سأحب بعدها، وحينما سألتني خطيبتي عنها قلت لها أنني لم أحبب ولن أحبب إلا زوجتي، هذا ليبقى قلبها سليم صافي ، وليسعني الوقت لأداوي جرح الحبيبة القديمة بنفسي
  ","

   أنت رجل نبيل.
  
"
71002,"
   بحترم فيك احترامك للبنت ولآدميتها واجاباتك عقلانية وفنفس الوقت مفيهاش جلد لحد.. برافووو
  ","

   أحيانا الجلد بيكون مطلوب .. لكنه من باب الحرص، لا القسوة والتبكيت.
  
"
71003,"
   متى سيأتي الشخص المناسب :""))
  ","

   لو نجا من الكورونا بإذن الله ! 🥺
  
"
71004,"
   لو واحدة ملتزمة حبت واحد مش ملتزم ..
هل تدعي ربنا ان ربنا يهديه ويجعلوا من نصيبها ولا تدعي ان ربنا ينزع حبه من قلبها ?!
  ","

   تغض بصرها وتركز في حياتها .. وتقفل باب العك ده كله.
  
"
71005,"
   خطيبي بيكلمني عن حبيبته القديمه كتير وأنا بسمعه عشان عايزة ديما يبقي سره معايا ويرتاحلي ونبقي صحاب قبل أي حاجه وعمري ما سبته ولا زعقت ولا بينتله إني غيرانه بس أنا بتوجع ي شيخنا💔قلبي تاعبني لما يقولي أيامها كانت حلوة أو يتكلم عنها ومرة قالي إنه سمع أغنية وافتكر أيامهم
كنت عايزه أقوله طب وأنا؟😞💔
  ","

   فرق كبير جدا بين إنك تكوني أمان وسر .. وبين استباحة كرامتك لدرجة تأقلمك مع وضع مريض كهذا !
  
"
71006,"
   ميالة لواحد معايا فى الشغل بحاول أتجنب معاملته على قد ما أقدر هو بيحب يفتح كلام معايا رغم إنى مبتكلمش كتير ودكتورى النفسى بيشجعنى إنى أعد وأتكلم معاه طالما فى الشغل ويبقى فيه حوار ما بينا وأعرف بيصلى ولا لا وأنصحه وكدة وأنا نفسى أعمل كدة بس حاسة إن الموضوع فيه غلط وعايزة اتق الله😅 رأى حضرتك إيه؟
  ","

   غريبة نصيحة دكتورك !
   
   ولو كان بيعشمك لين تتعلقي .. وبعدين ينسحب ..
   
   يبقى حالك إيه ؟!
   
   بصرف النظر عن حلال وحرام.
  
"
71007,"
   يشيخ هو حضرتك بتبقى فاتح امتى 
رد عليا بالله عليك
  ","

   مفيش وقت ثابت .. اليومين دول بالذات.
  
"
71008,"
   انا بنت وعايزة اعمل قناه على اليتيوب حرام ولا لاء؟
  ","

   مش حكاية بنت أو ولد !
   
   حكاية هل فيه شيء مفيد يقدم في قالب جديد .. راقي وشيق .. ولا هنضيع باقات الناس عالفاضي ؟!
  
"
71009,"
   هو غلط ياشيخ اني أحب؟
  ","

   غلط أن تهموا أنفسكم بالحب .. في درب لا يليق به !
  
"
71010,"
   حصل يا شيخنا هو الراجل مننا ليه ايه غير شرفه 😂😂😂💙
  ","

   أحلى من الشرف مفيييش 😁
  
"
71011,"
   والله طرق كلها زفت وعن تجربه اللي ميدخلش من الباب ع دماغه بلوكات داقرف
""من لم يبذل جهدا كي يقترب هو وجزوع النخل سواء""د. شهاب
  ","
  ….
  "
71012,"
   يا شيخ انا ولد وفي بنت داخلة تسألني ع حاجة ع ماسنجر اجوبها ولا لا؟
  ","

   شوف يا خويا شرف الراجل زي عود الكبريت 😅
  
"
71013,"
   غير السائلة ...اصده ازاي
  ","

   هو تليفونك مفيش فيه بلوك ؟!
  
"
71014,"
   طيب لو عايز يتقدم فعلا بس انا رافضه بس هو عايزنا نتكلم لما الموضوع يتفتح عندي... دي ينفع؟ 
ملحوظه اني رافضه كل ده
  ","

   ما يعوز براحته .. واحنا مالنا !
  
"
71015,"
   بغ.س 
بعرف انك متعصب م السؤال لما تكتب ""يا ماما""😂😂😂😂😂😂
  ","
  😞
  "
71016,"
   وحضرتك يا شيخ بتقول ايه فى الشباب اللى بيدخلوا يسألوا البنت وعايزين يتقدمولها من غير حتى ميعرف هى بنت مين؟
  ","

   أنا مليش دعوة بـ (الحرامي) .. أنا بنصح الناس يقفلوا أبوابهم كويس !
   
   بس.
  
"
71017,"
   مدام فتره وهيتقدملي وفي حدود تمام؟
  ","

   لما يبقى يتقدم يا ماما.
  
"
71018,"
   انا متردده 
عشان كدا سألت حضرتك .
  ","

   طيب !
   
   بكل هدوء ..
   
   غلّي نفسك واقفلي هذا الباب .. خافي ربك واحترمي قلبك وثقة أهلك وحافظي على مشاعرك لمن يستحقها في حلال ..
   
   عشان ده طريق آخرته سودة.
  
"
71019,"
   🚫🚫🚫ممكن الرد هنا
  ","

   هذا جهل.
  
"
71020,"
   ياشيخ انا مشتته جدا
خطيبي كويس ومحترم مناسب ليا علميا واجتماعيا برضو
بس كلامه وطريقته مستفزه ليا جدا  وبيحب يغلس بالكلمات
بسكت ومش برد مش عشان مش عارفه بس عشان مش عايزه اقلل احترام مع أي حد عامه
بس ليا طاقه ونفذت
اتكلمت مره واتنين
واتضايق
واسكت كام يوم
والحال كما هو عليه وفيه ايه انا بهزر
اعمل ايه💔
  ","

   ما ينفعش سكوت الآن !
   
   دي مرحلة تحطوا فيها حدود وتصور لكل حاجة ..
   
   تبيني بكل وضوح وحسم إن كذا مش مقبول، وكلمة كذا من فضلك ما تقولهاش حتى لو بهزار ..
   
   دي حقوق بديهية !
   
   لو فرطتم فيها من الأول = هتندموا بعدين.
  
"
71021,"
   عايزه حضرتك متوقفش تنصحنا فعلا كلام حضرتك بيجيلى فى أوقات ضعف واستحقاق بالمعصية ساعتها بيقوينى ويعرفنى انى صح جزاك الله خيرا
  ","

   دعواتكم ..
  
"
71022,"
   للأسف يا شيخ كان فيه نفور منذ الخطوبة وارغمت على الزواج وحاليا منفصلة لنفس الأسباب التى رفضتها فيه منذ الخطوبة والأصعب أن من أرغمنى على الزواج يقول لى الآن إن أنا السبب فى الإنفصال وللمره الثانية يريد أن يزوجنى لسخص أكبر منى ب20 سنه لمجرد أن له مكانه إجتماعيه وعمل جيد او زى مابيقول عنده فيلا وعربيه
  ","

   منا دايما بقول:
   
   محدش هينفعكم.
  
"
71023,"
   طب أنا كشخصيه دراميا وبحب الحجات الي زي المسلسلات التركي مش من حقي أعيشه ؟
  ","

   في الجنة بإذن الله !
   
   هذا لا يعني أن الحياة تخلو من الحب .. لكن يعني أن الحب في الحياة ليس كما يصوره لكم تجار المشاعر والآمال.
   
   الكاميرا تزيف كل شيء .. غالبا.
  
"
71024,"
   ايه حدود الاختلاف اللي م اقبلهاش ونختلف في ايه؟
  ","

   الاختلاف الذي لا يخضع للتقارب في منطقة وسطى .. مريحة للطرفين !
   
   الاختلاف الأناني المستنزف .. الذي يريد أن يأخذ، دوما يأخذ .. وفقط.
  
"
71025,"
   اومال الشعور اللى حصل بعد شهر من المعرفه يعتبر ايه لما الحب بعد العشره؟
  ","

   مقدمات .. تبشر بخير قادم ..
  
"
71026,"
   انا دايما اقول كدا  انا مقتنعه بخطيبي ي شيخ ومحترم ومهذب وطريقتة كويسه والشعور العارم بالحب وكدا  عارفه انه مش هيجي غير بمواقف ونبل وحسن معاشره
  ","

   أحسنت !
   
   وحتى لو محصلش الحب العارم فالاحترام والإحسان المتبادل = كافيان جدا لحياة مستقرة.
  
"
71027,"
   ينفع أرد على ولد بعتلي وعايز يتعرف ؟ 
ولا دا غلط ؟
  ","

   أنت شايفة إيه ؟!
  
"
71028,"
   عندك اقتناع بمقولة الحب بيجي بعد الجواز!
  ","

   الحب الذي هو حب لا يكون أصلا إلا بعد عشرة ومواقف ومرور أيام، بكل أحوالها !
   
   المهم يكون فيه أساس من القبول والتوافق والاحترام صالح لتبنوا عليه هذا الحب العظيم.
   
   أما نفور واختلاف وعلاقة غير سوية من البداية وتقولوا الحب هييجي بعدين = وهم، ياما ضيع أعمار في ندم طويل.
  
"
71029,"
   انا بحب مدرس الاحياء عندنا هو كبير وأولاده في منهم متجوز ، بس هو حنين اوي ومحترم جدا وصارم في نفس الوقت .. مش عارفه اتصرف ازاي لما أرجعله تاني في ٣ ث ان شاء الله انا بحبه جدا
  ","

   هتكبري وتعقلي بإذن الله.
  
"
71030,"
   زميل من خمس سنين في مجال العمل منفصل من اربع سنوات لديه ولد وبنت ام الاولاد متزوجة والاولاد عايشين معاها كان يرأسني في عملي، بحكم العمل لدي علم باخلاقه وطباعه تقدم لي من عام وقابل ابي امي ترفض بشدة عشان فكرة المجتمع عن الزواج بمطلق عندي ٣٢ وهو ٣٩ وجد حل ان يسافر للخارج لالمانيا
  ","

   يتحرق المجتمع !
   
   لو إنسان كويس فعلا = مش شايف مشكلة.
  
"
71031,"
   طب انا سعات بزعل من خطيبي على حجات او مواقف عاديه بتحصل وهوا كلمتين منه بتراضي
او بمعنى مبعرفش ازعل منه يمكن واثقه انه بيحبنى وهوا فعلا بيراضينى علطول ودبلوماسي مع لما بتناقش ف اخطائنا عموما
خايفه ياخد على على او معرفش اسيطر على تعاملى معاه ويبقي زعلى عنده عادى لانى بتراضي بسهوله وهوا فعلا بيقولى كد
  ","

   طبيعي تزعلي .. وطبيعي يراضيك .. وطبيعي تتراضي.
   
   وجود التلاتة = ما يقلقش.
  
"
71032,"
   بيحبني شخص متجوز وعنده طفل وانا كمان متعلقه بيه بس مش قادرة اتخيل نفسي زوجه تانيه ومش عارفه ابعد 😭
  ","

   أيوه والمطلوب ؟!
  
"
71033,"
   ي شيخ انا امي بتشك فيا ودائما تقولي أن انا رخيصة وبتشك فيا مع اخواتي ودايما تقولي أنتِ بتصلي وبتقرأي قرآن قصادنا بس وانا تعبت من كلامها ومش عارفة اعمل ايه
  ","

   طنشي.
  
"
71034,"
   عارفه ....بس ف مميزات كتير تخلينى ادور ع رد اطلع بيه من الموقف والدنيا تمشي بس اقول اَي بقا !!
  ","

   لأ .. مفيش.
   
   بس.
  
"
71035,"
   اتبعتلي كيو فيه لينك وحد بيقولي ادخلي الجروب السري دا في حد ناشر صورك وشات بينكو
بس لازم تسجلي دخول الاول
دخلت من باب الفضول ع اللينك مع اني مكلمتش حد غريب قبل كدا
ولقيته فعلا عاوز تسجيل دخول فطلعت وبعدها لقيت الكيو اختفى من عندي مع اني مجاوبتش عليه
يبقا كدا انا اتهكرت؟
  ","

   حركة ساذجة وعبيطة أوي .. معدتيش تعمليها تاني.
   
   غالبا لأ .. ما دمت ما سجلتيش دخول.
  
"
71036,"
   يا شيخ حضرتك بترفض دايماً اننا نتكلم عن الماضي طب اما نتسأل نقول اَي ؟
  ","

   اللي يسأل أصلا ويتشدد في السؤال = نذير سوء في شخصيته.
  
"
71037,"
   السلام عليكم شيخي الكريم.آسفة جداً على إزعاجكم.
صديقتي تزوجت منذ شهرين وللأسف لا يمر أسبوعاً واحداً حتى يأخذها زوجها ويذهبوا لبيت أهله ويبيتوا هناك بالأيام ممكن أن يصل إلى الأسبوع والأسبوعين..وهذا الأمر بدأ منذ الأسبوع الثاني لزواجهم...وعندما تحدثت معه في هذا الشأن قال لها أنا أحب أهلي جدا ولا ....
  ","

   إن كانت صديقتك = فملكيش دعوة.
   
   وإن كانت أنت = فلا أحب هذا الأسلوب في السؤال.
  
"
71038,"
   ياشيخ لو خطيبي طلب مني باسورد الفيس وقالي زعلي قصاد الباسورد اعمل اي من فضلك رد عليا بالله؟🙏
  ","

   تراجعي قرار الارتباط به أصلا.
  
"
71039,"
   ي شيخ فيه بوست بيقول "" الخائض ف أعراض الناس مفلس يوم القيامة وإن صلي وصام وقام وإعتمر !"" 
هل الكلام دا صحيح ولا لا ؟؟
  ","

   صحيح .. وهو مأخوذ من حديث النبي -صلى الله عليه وسلم- :
   
   أتدرون من المفلس ..
  
"
71040,"
   طيب لو شخصية قماصه جدا وبتزعل بسرعه لكن سهل جدا جدا تتراضى وفيه حاجات حلوه كتير فى شخصيتها 
الصح اننا نبعد عنها برضو؟
  ","

   اللي سهل جدا يتراضى ده = كنز.
  
"
71041,"
   طيب واللي اخدنا القراره وهددنا بالحاجات اللي يعرفها عنا 😭 كنت بقةله كل حاجه بتخصل معايا في البيت وبتعامل بعشم اوي
  ","

   يخلينا نصرّ أكتر على قرارنا .. مهما كان الثمن.
  
"
71042,"
   والله يا شيخ مش دلع ومسكنة بس كون انك تراجع نفسك في الاختيار نفسه شئ مش سهل مش بيهون عليك ,ترجع تتجاوز شوية كمان وتيجي علي نفسك تاني عشان مش هاين عليك تفارق.
  ","

   معاك طبعا ..
   
   بس ألم القرار الصحيح في وقته مهما كان صعب = أهون جدا من الندم على عدم أخذه، بعد فوات الأوان.
  
"
71043,"
   فعلا أنا خطيبي كان يدايق على أقل حاجة و لازم تبذل مجهود ف ارضاؤه و كنت اجي على نفسي كتير و بكلامه الدبش مش بس الصراحة افقدني ثقتي ف نفسي ومحاولة لاثبات إنه أفضل ويغيب ويرجع بمزاجه وأعدي لغاية ما أخدت قرار بالبعد مع إني متعلقة فيه جدا ولما بعدت مصدقش بس كمان متمسكش فيا وف الاخر كل طرف راح لحاله
  ","

   النمط اللي زي ده، أفضل قرار تاخدوه في حياتكم = إنكم تبعدوا عنه.
  
"
71044,"
   طب يشيخ انا كنت كل مره اصالح صحبتى عادى لحد ما تعبت وبطلت اصالح وابعد عشان الموضوع بئا مرهق بئيت بالنسبالها انى انا الشخصيه المؤذيه ببعدى دا هل انا كدا اذتها فعلا ف انى اخترت سلامتى !
  ","

   ما هو النوع ده كده !
   
   بيستنزف ويطالب ويشوف إن ده حق مكتسب ..
   
   ووقت أما تقولوا خلاص تعبنا .. يبقى أنتم الظلمة المؤذيين اللي دمرتم حياته !
   
   عشق لدور المظلومية .. عافانا الله منه ومن أهله.
  
"
71045,"
   طيب و اللى خطيبها بيتقمص بسهولة دا يتعمله ايه 💔
  ","

   نفس الإجابات.
  
"
71046,"
   ي شيخ اعمل ايه ف شخص شويهيقول انه يحبني و انا جميل وسكر وقمر وكل حاجه حلوه وشويه يشتم ويكدبني واني وسخه والفاظ وحشه 
اتعامل ازاي ولا اعمل ايه 😭
  ","

   الأول مين هو الشخص ده ؟!
   
   (ارحمني يا رب برحمتك).
  
"
71047,"
   فعلاً زي ما فيه نوعيات معينه من البنات سهلة الاحتواء فيه أنواع تكئبك وتخليك تندم كل لحظه، دون مراعاه لمشاعرك..
  ","

   من الجنسين الحقيقة.
   
   ووجوده في الرجل أسوأ.
  
"
71048,"
   شو يعني قماص؟!
  ","

   كثير الزعل لكل موقف .. غير سهل الإرضاء.
  
"
71049,"
   م تورينا الفولورز كمان 😂😂😂
  ","

   يلا .. اتبسطوا ..
  
"
71050,"
   فرحها واحتويها ، طبطب عليها اقسم بالله لا تلاقيها حاجه تانيه
  ","

   مش دايما ده حل لو الوضع مش طبيعي !
   
   بيتمادوا .. ويستنزفوا .. ويعتبروا مع الوقت ده حق مكتسب لهم، عادي ولازم يحصل كل مرة.
  
"
71051,"
   طب لو صاحبتي ومطلوب مني كل مرة ان انا اللي ابدأ بالصلح
  ","

   نفس الإجابة !
   
   ما تسمحوش لحد يبتزكم.
   
   إلا لو فيه مميزات كتير تغطي هذا العيب .. وتقدر تتحمله دون استنزاف لمشاعرك.
   
   أنا لي أصحاب أعرف عيوبهم وأتقبلها .. لأني لا أحب بعدهم؛ لمميزات أخرى كثيرة ..
   
   المهم العلاقة ما تكونش بتمثل حمل أو ضغط علي.
  
"
71052,"
   نفسي مرة ابعت لحضرتك وترد عليا
  ","

   حاضر ..
  
"
71053,"
   ياشيخ انا خطيبتى من النوع القماص وانا تعبت جدا من الموضوع ده اعمل ايه
  ","

   فيه درجة طبيعية مشتركة بين الجنس كله .. وهي تضفي نوعا من الدلال الجميل في العلاقة عموما !
   
   وفيه درجة مبالغ فيها لازم تكون واضح في ضرورة معالجتها .. أو مراجعة حساباتك في الاختيار نفسه.
  
"
71054,"
   حضرتك معاك كام كوين ؟🙈🙊
  ","

   لهم لازمة في حاجة ؟
  
"
71055,"
   يا شيخ هو مفيش حاجه اسمها كرامه بين اتنين بيحبو بعض؟؟
  ","

   لما بنقول الحب مفيش فيه كرامة .. هذا لا يعني المهانة !
   
   بل يعني أن كلا الطرفين يحفظ كرامة الآخر لدرجة لا تحوج أيا منهما للمطالبة بها ..
   
   وقت أما تحس صدام بين حبك وبين كرامتك = هذا نذير خطر.
   
   الحب الذي هو حب = أوضح تجليات الكرامة.
  
"
71056,"
   ي شيخ
ممكن تفيدني ازاي اصلي استخاره وقبل م  انام ولا امتا
وهعرف ازاي ان الموضوع ال هتسخير ربنا فيه نتيجته اي
  ","

   س: ليه بنستخير ونوافق وبعدين يطلع الموضوع مش خير ؟!
   
   ج: كل عبادة ولها فقهها وأدبها؛  لتؤتي غاية ثمرتها في روحك وقلبك .. زي الرقية مثلا أدبها اليقين، والصلاة أدبها الخشوع، والقرآن أدبه التدبر !
   
   فأدب صلاة الاستخارة الذي نغفل عنه كثيرا هو أن تدخلها باستسلام تام.
   
   استسلام يجعلك تشهد الله صادقا على ضعفك ""تقدر ولا أقدر""، وجهلك ""تعلم ولا أعلم""، ورضاك بما كتبه ""فاقدر لي الخير حيث كان"".
   
   يعني تدخل صلاة الاستخارة بعد أن هيّأت قلبك لقبول تمام الأمر من عدمه .. فتسجد وترفع يديك بالدعاء على بساط التفويض وحسن الظن بالله، على أي حال يكون.
   
   اللي بيحصل إننا بنكون مايلين وشبه واخدين قرار وبنصلي الاستخارة يعني من باب الخجل بس، وبندعي كأننا نجبر ربنا على خيار بعينه لن نرضى بغيره -حاشاه سبحانه-.
   
   وبالتالي بنمضي فيما نريد (رفضا أو قبولا) ونتشعلق بأي (قشاية) من هنا أو هنا ونقول دي رسايل من ربنا .. ونتجاهل في الوقت نفسه أي إشارات واقعية ومنطقية ربنا بيلطف بنا فيها وبتكون إقامة للحجة على نفوسنا عشان احنا مركزين في اتجاه واحد بس.
   
   هتقول لخبطتني .. يعني أعمل ايه ؟!
   
   يعني حقق ما ذكرته لك آنفا من تمام الاستسلام وتنحية تعلقك وميلك والرضا باختيار الله لك وهذا وحدك تعلم صدقك في تحققه دون ظنون .. ثم لا يضرك بعد ذلك أيا ما يكون !
   
   مش شرط أبدا تشوف رؤيا ولا تسمع هاتف مثلا يدلك على الاختيار الصحيح .. بل الأيام والمواقف وما يقع في قلبك هيهديك به ربك بإذنه ومنه.
   
   آخر حاجة هقولهالك ليه بتقول ""يطلع الموضوع مش خير"" !
   
   إيه خلاك تحكم إنه مش خير مهما كان ألمك فيه أو خسارتك ؟!
   
   يبقى الابتلاء أصلا ثابتا في هذه الحياة .. وما دمت استخرت وحققت الشروط يبقى ثق تماما أن الله سيرزقك الشكر في النعمة، ويلهمك الصبر في الابتلاء؛ يرفع به درجتك ويغسل به خطيئتك، وتعلم بين يديه أنه ما ابتلاك ليهلكك، وإنما لأنه لطيف يحبك !
   
   اللهم لك الحمد عليك.
  
"
71057,"
   لكنها والله أيام ثقال ..
  ","

   هذه والله أيام صعبة .. كاشفة !
   
   هذا درس يؤكد على حقيقة أن السعادة إن لم تكن نابعة من داخلك فلن تجدها .. والأنس إن لم يكن قلبك قادرا على صنعه فلن تلقاه ..
   
   هذا تفسير عملي لقول سيدنا رسول الله: ""وجعل غناه في قلبه"".
   
   مشاهير الدنيا .. ما قيمتهم الآن ؟!
   
   ما قيمة الرؤساء بلا حلول لشعوبهم .. ما قيمة الأثرياء بلا أدوية تطولها أموالهم، ولا رحلات علاج خارج بلادهم ..
   
   ما قيمة الممثلين بلا سينمات .. ما قيمة اللاعبين بلا مباريات ؟!
   
   ما قيمة من على تصفيق الجموع يقتات ؟!
   
   ما قيمة أي شيء من آمال الدنيا تعلّقنا به وظنناه كافيا لحياتنا ؟!
   
   جو من الكآبة العامة تحيط العالم ..
   
   والمبتسمون فقط وسط كل هذا من صلحت علاقتهم بالله ..
   
   فبالتالي استطاعوا صنع الأنس لأنفسهم ولأهليهم ومن يحبون !
   
   المبتسمون فقط وسط كل هذا من يجدونها فرصة لإصلاح علاقتهم بخالقهم .. ثم يعيدون اكتشاف تفاصيل الجمال في لزومهم بيوتهم وأزواجهم وأولادهم.
   
   المبتسمون فقط وسط كل هذا من يعرفون ابتداء أن كل سعادة مرهونة بأحد ما، أو شيء ما = لا يعوّل عليها.
   
   ما ضرهم أن يكتئب العالم .. إن كان عندهم مصلية ومصحف ؟!
  
"
71058,"
   أنا ابتليت بداء الوحدة
  ","

   الله يا رب يفرج ويعافي ويرضي ويؤنس ويغير الحال لأحسن حال !
   
   اللهم مددك وفضلك العظيم ..
   
   ألقاكم يا صحبة الجنة 💚
  
"
71059,"
   يشيخ الله يجبر بخاطرك جاوبني ع سؤال الاستخارة والله مستنياه من بدري
  ","

   إيه السؤال ؟
  
"
71060,"
   ممكن يا شيخ ترد عليا هنا وضروري بالله عليك انا مش قادره ابطل عياط من الصبح وقلبي مخنوق ومش عارفه اعمل ايه $
  ","

   ما دام كويس وعلى دين وخلق = ما تقلقيش .. وما تفتحيش السيرة دي.
  
"
71061,"
   والهمزات يا شيخ، الناس مبقتش تعمل فروق بين أ و آ خالص وأنا كآية مشكلتي في نقطتين التاء المربوطة وهمزتي الطايرة😢
  ","

   ما تزعليش يا (أيه).
  
"
71062,"
   اول مرة في ال23سنه اكتشف الفروقات دي احنا اللغه عندنا بعافيه شوية
  ","

   آه .. وكتابتك أكبر دليل 🙃
   
   (بهزر .. ما تقفش).
  
"
71063,"
   ياشيخ مخطوبة منذ ٣ سنوات بعد اول سنة مارتحتش لمعاملة اهله ووالده مسيطر عليه وعلي البيت كله فاخبرت خطيبي اني ارغب بمسكن منفصل عن بيته ووافق .بعد مرور سنتين قالي بالصدفة انه هيعيش وسط اهله واني اضحي براحتي .هل حرام طلبي دا وانا مطلبتش يقاطعهم وهل حرام عليا لو فسخت الخطبة
  ","

   3 سنين خطوبة ليه ؟!
   
   يا ناس حرام عليكم نفسكم.
   
   عموما .. اسمعوا ده:
   

    https://m.facebook.com/story.php?story_fbid=2408763455870152&id=100002095644279
   
   ?sfnsn=mo&d=n&vh=i
  
"
71064,"
   أنا من غزة وبشتغل مع ناس من مصر بالأبحاث
فكل ما بدهم يكتبو اسمي بكتبو رؤي بدل رؤى😂 وأنا بحبش بس بحكي يلا فدى اخوتنا المصريين😌
  ","

   امسحوها فينا معلش 🤦🏻‍♂️
  
"
71065,"
   زي التاء المربوطة مثلا ..
احمد يمشي مع صاحبه علي (جدعنه)
احمد يمشي مع صاحبة علي (خيانه) 
😂😂😂
  ","
  😂
  
  على أساس علي بيبيع سبح 😁
  "
71066,"
   أنا اتخرجت ياحبيبنا معايا هندسة وخدت اعفا من الجيش وجو الشغل صعب دورت كتير ونزلت كذا انترفيو دعواتك معايا ربنا يباركلك 💙😍
  ","

   الله يوسع رزقك وييسر أمرك ..
   
   خذ بالأسباب .. وأكثر من الاستغفار والصلاة على النبي.
  
"
71067,"
   يارب ترد ي شيخ
بس لو هترد قول علشان مكتبش ع الفاضي
رأيك هيرشدني و فعلا محتاجاه 🙏
  ","

   مضمنش والله هشوف السؤال وألحق أجاوبه ولا لأ !
   
   اعذريني.
  
"
71068,"
   انا في الجيش ي مولانا وتعبان نفسيا 
ادعيلي بالله عليك
  ","

   الله يحفظك ويعديهالك على خير ..
   
   اطمن .. مرحلة وهتعدي، وهتبقى تمام بإذن الله.
  
"
71069,"
   فل؟ 🙄
  ","

   عليك 💚
  
"
71070,"
   ي شيخنا فرحي قرب ولسه قدامي سنة ف الكليه هو لو قررت تأجيل الحمل حرام ؟
  ","

   بل هو الأفضل .. حتى لو مفيش كلية !
   
   لكن اتفقي مع زوجك.
  
"
71071,"
   هي فعليًا بتغير من معنى الكلمة بشكل جذري
الله يمدك بالقوة💚
كل الإحترام
  ","

   كل الاحترام 💚
  
"
71072,"
   هو ايه الفرق يا شيخنا بينهم؟
  ","

   علي - على
   
   الأول اسم.
   
   الثاني حرف جر.
   
   ال (ي) .. مد بالكسر
   
   ال (ى) .. بالفتح
  
"
71073,"
   هو سؤال غريب شوي😂
ليش انتم ك مصريين وكل الاحترام لكم ما بتكتبوا حرف (ى) دائما بتكتبوه (ي) 
والله هالسؤال اثار فضولي من سنين😂😂
  ","

   في التعليم النظامي مش بنفرق بينهم غالبا في الكتابة !
   
   ده غير الكسل عنها وعن الهمزات مثلا وغيرها.
   
   بس مش هتلاقي ده عندي بإذن الله 💚
  
"
71074,"
   مقضيينها حرفيا وبيجيبوا درجات عاليه وعايشين عيشه سعيده جدا وفرحانين بحياتهم . يا شيخنا انا انطفيت وبجد مش لاقيه حل ارجوك تساعدني وهبقى شاكره لحضرتك جدا 🌿
  ","

   أنت فاهمة المعادلة غلط أصلا !
   
   طلعي الدنيا من الحسابات ..
   
   لو صحت علاقتك بالله وفهمت المراد من السعي لرضاه = مش هتنطفي ولا حاجة.
   
   أيوه ممكن تحزني وتبتلي .. لكن سيظل قلبك موقنا مطمئنا.
   
   وما تحكميش بالمظاهر على حياة حد .. مهما بدا لك سعيدا.
  
"
71075,"

    https://www.facebook.com/m.atiia.soliman/videos/1300931739986668/
   
   لايف اصنع عالمك الخاص، أظنّه مفيد 💚⁦💪🏻⁩
  ","
  ….
  "
71076,"
   ما حضرتك يا شيخ بصراحه مبتكلمناش إلا كل يومين مرة .. وبتمشى بسرعة 😟
  ","

   معلش .. الظروف والأجواء وفارق التوقيت والالتزامات ..
   
   والنفسية 😅
   
   الله يعين .. ويصلح الحال والبال.
  
"
71077,"
   مبقاش ليا نفس لأي حاجه مش طايق حد من عائلتي وزعلان من نفسي كتير
  ","

   شوف هي الأجواء اللي الدنيا كلها فيها عاملة نوع من الاكتئاب بلا شك !
   
   ومفيش والله زي إنك تعمل لنفسك برنامج تحسن فيه علاقتك بربنا .. ثم علاقتك بروحك وبنفسك وباللي حواليك.
  
"
71078,"
   خلاص خلاص 😂😂 روح كل عيش وجبنة من التلاجة 😂😂😂
  ","

   اسحب يا ابني كلمة بحبكم دي 😑
  
"
71079,"
   والله أنا لما بشوف كل الناس اللى بتحبك دى لا أملك غير إنى أقول ربنا يحبك كمان وكمان ويحبب فيك خلقه ويرزقك نعيم الجنة فى الدنيا والآخرة ويقر عينك بكل ما تتمنى وأكثر
  ","

   يا رب .. يا رب .. يا رب ..
   
   وأنا بحبكم.
   
   الله ينفعنا بنعمته .. في الدارين.
  
"
71080,"
   طب تاخد رز بفول حراتي وتعد شوية 🤔🤔
  ","

   مع بصل أخضر وليمون مخلل ؟! 🥺
  
"
71081,"
   حضرتك قدوتي ، أعمل اي عشان اكون مثلك؟
  ","

   السؤال غلط .. غلط جدا !
   
   أولا: ما تحلمش تكون مثل حد .. احلم تكون أفضل نسخة من نفسك .. نفسك أنت .. بشخصيتك بقدراتك بطباعك.
   
   اشتغل على ده .. وكل أما توصل لمرحلة .. حط عينك على اللي بعدها !
   
   قارن بين نفسك ونفسك .. نسختك الآن ونسختك من سنتين مثلا .. وهكذا.
   
   ثانيا: لا تبالغ في أحد من الأحياء لدرجة أن يكون قدوة بالمعنى الشامل .. عشان لما تبان لك منه عيوب (ولا بد) أو يصدمك في موقفك معين = ما تتهزش وتتصدم وتنقلب من محبة فيها غلو لعداوة فيها تحامل .. بل استفد من كل أحد أفضل ما يبدو لك منه من صفات أو من علم ومعرفة، وتغافل عما دون ذلك مما لا يهمك في باقي طباعه أو نمط حياته.
   
   ثالثا: إن فهمت أولا وثانيا = انضبط عندك مفهوم القدوة، ومن يستحقه، وكيف تحققه.
  
"
71082,"
   ممكن حد يحب بنت مش جميلة !؟
  ","

   قال لها -بصدق- : وأنت أطيب وجه رأيته !
   
   أجابته -بدلال- : أطيب مش أجمل ؟!
   
   فترك قلبه يكتب:
   
   الجمال ؟
   
   كثير في الدنيا ..
   
   وأحيانا ما يكون رخيصا .. جدا ..
   
   لكن الطيب .. النور اللي يوضح طريقك، ويملأ قلبك، ويُشبع روحك، ويُدفئ عمرك، ويؤنس مشوارك = لا يكون إلا لواحد .. هو الحقيقة، وما سواه زيف .. هو العدل، وما دونه حيف .. هو الأمان، وغيره خوف ..
   
   حدثيني بعد ذلك عن تفاهة مصطلح (الجمال) أمام حب اختلط باللحم والعظم وسرى في الدم !
   
   نعم تافه .. لأن الجمال يعتمد في أساسه على مقارنة .. وهو لم يعد يرى سواكِ أصلا.
   
   يقولون: امرأة جميلة .. ويقولون: رجل وسيم !
   
   ليست ملامحها سينيمائية .. لكنها الوجه الوحيد الذي يقرأ فيه أنه حي، أنه يمثل شيئا مهما في هذه الدنيا ..
   
   يده خشنة .. لكنها تجيد إهداء الورود، وتعرف متى (تطبطب) معتذرة أو مواسية .. ولا تخذل الجسد المتعب حين يحتاج السند ..
   
   غاية الجمال والوسامة = الأمان.
   
   ألقاكم يا صحبة الجنة 💚
  
"
71083,"
   طب واللي اتخطبت لواحد ع دين وخلق دخل البيت من بابه ومكانوش يعرفوا بعض قبل كدا نهائي وصاروا مرتاحين ومتفقين ف كل حاجه وحبته واتعلقت بيه وبعد فتره قالها ان كل شئ نصيب وسابها بدون اي سبب وهي لسه بتتمناه تاني ف الحلال
  ","

   عملت اللي عليها .. وهذا نصيبها وابتلاؤها !
   
   ولعل الله نجاها من شر كبير، لا تعلمه .. ومعوضها خير بإذنه ومنه.
   
   وإياها تنتظر أو ترجو من زهدها !
   
   كملي وعيشي وانسي .. وأبشري ..
   
   وإياك تقولي مش بإيدي.
   
   من هجر قربنا = هجرناه .. ولو أضعفنا قلبنا = دسناه !
   
   وتستمر الحياة ..
  
"
71084,"

    https://ask.fm/abuanaaas08/threads/155178628468
   
   وده كمان يا شيخنا
  ","

   وده كمان !
   
   جزاكم الله خيرا .. الناس المذاكرة دول كنز والله.
  
"
71085,"
   يا شيخ هو فعلا الولاد مش بيحبوا؟
خطبني وهو اللي كان عايز وهو اللي حب واتعلق، وبعدين قابلتنا مشكله تافهه جدا، ومحاولش المحاولات اللي تخلي الدنيا تمشي، استسلم في نص الطريق ومشي!
ده ايه بقى؟
  ","

   ده مجرد انفعال عاطفي بتقولوا عليه حب !
   
   عجبه شكلك من الآخر .. فتمسك ..
   
   ووقت الجد = لقى الحسبة عليه بخسارة.
   
   بس.
   
   ده مش غلط على فكرة !
   
   كل واحد له طاقته وله مدخله وآخره.
   
   الغلط إنكم تعطوا الأمور قيمة ومسميات أكبر منها بكتير.
  
"
71086,"
   والله انا كان ف حد بيحبني قعد يقولي هموت من غيرك وبلا بلا بلا وكان بيعيط بقي بس انا ماتهزتش ماعرفش ليه وسبته وقولتله بيت اهلي مفتوح بس هو قالي مافيش شغل ومافيش كلام مش عارفه لمين من أهلك عشان أتقدم لك ده شرطي روحت قولتله مع السلامه قالي انتي مريضه بس ماهمنيش والله ومش هسلم قلبي لحد الا ف الحلال
  ","

   رماك بدائه وانسل !
   
   الحمد لله الذي نجاك.
   
   الرجل يدخل من الباب .. أو يظل صامتا بالصدق في الظلال.
   
   لا يتسلل من النافذة كالمحتال .. ولا يبتز ويلح كالعيال.
  
"
71087,"

    https://ask.fm/abuanaaas08/threads/159481810036
   
","

   جزاك الله خيرا ..
   
   الثريد ده مكمل فعلا لهذا الثريد أيضا ..
   
   وثريد على ثريد .. خلي الصواني تزيد 😃
  
"
71088,"
   قررت ابعد عنه ...بس اوقات بحس اني ضعيفه وعايزه اتكلم معاه 
نصيحتك ياشيخ
  ","

   لازم هتحسي وتحتاجي وتتعبي .. تعود، زي المخدرات !
   
   ثبات أول أيام .. وسعي حقيقي لمضي حياتكم في طريق صحيح .. وقبل كل ذلك صحة العلاقة بالله = يخلّي أي حاجة تهون !
   
   ولو كان وداع حب حقيقي .. سكن القلب، وأغلقنا عليه الجفون.
  
"
71089,"
   هو انا عادى لو قولت لخطيبى ، ربنا يخليك ليا😏 
لو مش عادى خلاص مش هقول ، اصل كل شويه اقوله كل حاجه بعد كتب الكتاب وهو زهق 😔😅
  ","

   ربنا يخليك لبعد كتب الكتاب !
   
   سهلة أهي 🤷🏻‍♂️
  
"
71090,"
   حضرتك فتحت مخي قبل م اضيع ..لتاني مره 🙂
انا مش عارفه اشكر حضرتك ازاي..بس انا والله دايما بدعيلك
  ","

   وهذا يكفيني .. تماما.
  
"
71091,"
   انا واحده بتعمل لاي حد بيكلمها بلوك ومش باقيه عالدنيا😂😂😂 الساعى اليك حلالا لا يخونه دربه ❤
  ","

   أو كما قالوا أهالينا الفلاحين:
   
   العطشان = يكسر الحوض.
  
"
71092,"
   هو انت ليه دايما بتخوفنا من اللي بيتمسك بينا علي الرغم من انه مفيش اي تواصل علي الرغم من ان احنا قرايب ومع ذلك مفيش حتي سلام وشايفه انه بيعافر ويكون نفسه مش بس كلام ومشاعره علانيه قدام اهلي اللي هما اهله
  ","

   الصدق والسعي في الأخذ بالأسباب للقرب والجمع في حلال بين طرفين متوافقين .. غير التذلل والمحايلة والابتزاز من طرف راغب لطرف زاهد !
   
   شوية تفكير نفرّق بيهم بين الحالات الله يكرمكم.
  
"
71093,"
   حصل فعلا واتخطبنا علشان كان صعبان عليا مش علشان بحبه وفسخت بعد شهر من خطوبتى لانه كان بيعاملنى وحش وبيذلنى باللى عمله علشانى 🙂😂
  ","

   عيب يا جماعة .. ده ألف باء !
  
"
71094,"
   حضرتك دايما بتقول أن الطرف اللى بيتمسك بعد رفض الطرف الآخر له ده مش بيكون حب عادة ،ليه ؟
  ","

   عشان الحب أغلى من إنه يتسوّل !
   
   (بفتح الياء .. وضمها).
  
"
71095,"
   طبيعي ان انا كبنت مايبقاش فارق معايا موضوع الحب ولا انا مابعرفش احب! ""بعتلي انه هيتقدم وقال لوالده وهما موافقين وانا قلت لماما وماما موافقه بس لسه ماعرفش رأي بابا وممكن يرفض بس قلت لو رفض عادي ومش هتأثر وقلتله كده كمان هو بيحبني من زمان يعني من الثانويه واحنا دلوقتي٥ جامعه ده مش حب ولا ده نضج""
  ","

   ده عين العقل !
   
   لو طلع بأه مناسب وكويس وفيه اتفاق وتمام = ساعتها نسيب القلب يفتح بابه .. واحدة واحدة.
  
"
71096,"
   ليه ياشيخ ردك حنين مع الرجاله لنفس الموقف اللي بتفقد تعاطفك فيه مع البنات؟
  ","

   عشان الرجالة ينفع أحضنهم !
   
   وبعدين الرجل غالبا هو الطالب .. فلما يترد ويتقفل في وشه الباب (وهو حقها عموما .. ما دامت لم تخدعه ولم تمنّه بالباطل .. آه ما هو فيه ضحايا برضه كتير للجنس اللطيف 😒) .. وييجي زعلان = ما أحضنوش حتى .. ولا نسيبه يشرب خمور وحشيش ؟! 🙃
  
"
71097,"
   ياشيخ والله انا كنت هستني تلت اربع سنين
مش عشاني لا انا الحمد لله قلبي ميت 😅
عشانه هو بحسه مريض بيا فعلا وبيصعب عليا ... وفعلا ظروفه متسمحش اطلاقا لخطوبة .. والحمد لله انا عارفة انه كدا من ٨ سنين ومستحيل نتكلم ونتواصل

بس بعد الكلام دا اني هتخطب بكرا وحضراتكم كلكم معزومين والف الف مبروك وكدا 😅😅
  ","

   أسوأ سيناريو بيتعرض علي .. وبنشوفه في أمثلة لا تحصى تكرار، للأسف !
   
   النمط اللي متعلق تعلق مرضي ده .. اللي بيتحايل ويحاصر بكل الوسائل وكل الطرق ..
   
   يبتز عاطفيا ويجهد الروح والطاقة .. يبكي وينهار ويهدد بالانتحار .. لمجرد الوصول لبغيته !
   
   ده مش حب .. الحب أقوى وأرقى من كده بكتير ..
   
   ده تعلق مرضي .. أحيانا بيتحول لعند وإصرار أنه لن يخسر هذه المعركة، مهما كان الثمن !
   
   هذا النمط غالبا لما بيتمكن ويأمن = بينتقم أشد انتقام ..
   
   بيحاول يفوق وينسي نفسه وصمة المذلة اللي وصلته لهنا !
   
   هذا النمط أسوأ قرار في حق أنفسكم وفي حقه = إنكم توافقوا على قربه .. لمجرد إنه صعبان عليكم.
  
"
71098,"
   ممكن منلاقيش الحب خالص في حياتنا؟
  ","

   الحب رزق .. زي الصحة، زي المال، زي الشهرة !
   
   كل واحد بياخد نصيبه.
   
   العيش بالمودة والرحمة والاحترام كتير بيكون كافي جدا ..
   
   ويبقى الحب (الذي هو حب) رجاء .. خلف باب الجنة.
   
   ده الواقع .. بدون أي تزيين أو ضحك عالدقون.
  
"
71099,"
   تلت سنين وسابنى علشان اكتشف انه عاوز يتجوز دكتوره😅 مش لازم تجربو بنفسكم احنا جربنا وبنقولكم غلو نفسكم لان كسره القلب دي صعبه جدا وللاسف هتبقي تستاهليها علشان انت اللى اختارتى ترخصي نفسك لاي حد بيلعب ومش مسئول
  ","
  ….
  "
71100,"
   ليه الولاد بتسيب البنت اللي مستنياه؟
وليه البنت بتسيب الولد اللي وعداه؟
  ","

   والقلب اللي بيجرحنا فيه حاجة أكيد جارحاه 😑
  
"
71101,"
   لو تعرف كسرة القلب ووجعها ياشيخ هتتعاطف..💔
  ","

   محدش عرفها أدي !
   
   بلاش دلع .. أنا مش بكلمكم وإيدي في الميه الباردة.
  
"
71102,"
   يعني منحبش ي شيخ ونريح نفسنا احسن
  ","

   طبعا !
   
   اقفوا على أبواب قلوبكم بالحراسة .. اقفلوا باب النظر، والوهم، وأحلام اليقظة، والانفعال العاطفي الساذج لأي موقف.
   
   عيشوا مرحلتكم .. ولا تتعجلوا هما يأكل عمركم وأجمل أيامكم .. تحسبونه حبا وسعادة .. وهو والله شقاء.
   
   سيبوا كل حاجة لوقتها !
   
   ومحدش يقولي ما هو مش بإدينا .. كل حاجة في بدايتها سهلة جدا ..
   
   أنتم اللي بتنفخوا في شرارة صغيرة .. بالأحلام والأوهام والفيك أكونتس والرسايل الموجهة في الآسك .. وهنفضل مع بعض طول العمر، وهنتحدى الدنيا كلها .. وأنت اللي هتبقي مراتي وأم عيالي .. وأنت محبتش ولا هحب غيرك !
   
   ووقت الجد ؟!
   
   تفوّقكم الحقائق المرة الواقعية ..
   
   حتى لو كانوا صادقين .. على ندرة الصدق وأهله.
  
"
71103,"
   مش انا بس واحده اعرفها ١١ سنه ياشيخ وف الاخر خطب غيرها
  ","

   على قدر حزني والله لمثل هذا .. على أد ما بكونش فعلا قادر أتعاطف !
  
"
71104,"
   الشيخ مرارته اتفقعت يا جدعان كفايه والله الرجل بقاله كام سنه في السيناريو ونفس الرد
  ","

   يا فندم الأسئلة تحولت لمزاد فعلا !
   
   خمس سنين وتمن وتسع .. وحاجة خيال يخبل ويهبل أقسم بالله.
  
"
71105,"
   انا بقا رجل، ورحت أتقدم لها مرضتش وخرجتني من حياتها فجأة كده بدون سبب والله يا مولانا ! فضلت سنة ونص مش قادر استوعب هي عملت كده ليه ! اصلا مكنش في بينا اي خناق او تاتش ! دمرتني ساعتها بشكل عاجز عن وصفه .. كسرتني وكانت اول واخر بنت دخلت حياتي لحد يومنا ده .. دمرتني

*تلت سنين وسبع شهور وست أيام ..
  ","

   مفيش حد راح زهدا فينا وما بنعوضوش !
   
   صدقني وخذها مني كصاحب وأخ
   
   لا تحبس روحك في سجن أحد.
  
"
71106,"
   مش مستنيه حد خالص😅
مكتفيه بنفسي عن العالمين
ومش سامحه لحد يخش قلبي خالص 
اهو مستنيه الحلال وبستعين بالله على قلبي 😅
  ","

   عاش 👍
  
"
71107,"
   قولهم ان دا مش حب يا شيخ دول بيضعوا وقت وطاقه  ووجع قلب ع الفاضي ..انا اتعلمت دا ولحقت نفسي بعد ٨ سنين فوقت فجأه بس الحمد لله لحقت نفسي انا كنت يضيع
  ","
  ….
  "
71108,"
   انا عكسها يا شيخ بقى كنت بحبه منكرش بس لما جه وحاول يبقى ف الحرام رفضته وفهمت يعنى ايه تبقى هتموت على حد بس قصاد ربنا اى حاجه تهون
  ","

   عاش 👍
  
"
71109,"
   غالبا كل الحكايات بتنتهي بنفس القفلة '))
*خمس سنين ...
  ","

   مين يزود 🥺
   
   غلّي نفسك يا بنت الناس أنت وهي.
  
"
71110,"
   ولا حاجة اجزت ف كلمتين ، كفايه سنين ضاعت، شكرااااا جدااااا يمكن لو كنت تابعتك من فتره مكنش دا حصل  ، ادعيلي
  ","

   الله المستعان !
   
   عموما الحمد لله جت على أد كده .. وأهي التجربة اللي ما تموتش بتقوي ..
   
   قربي لربنا وأصلحي علاقتك به .. ويا رب يعوضك خير بإذنه.
  
"
71111,"
   😂😂😂😂😂😂😂
احنا فاهمين الظلم غلط ي جماعة
مش دا مش داااا
  ","

   وجع قلب.
  
"
71112,"
   مش قصدى كده انا اقصد  انى مش بحبه انا كده كده مش هغضب ربنا باى شكل وبعدت عنه ومكنتش موافقه عشان ربنا بس ان انا مش بحبه !
  ","

   وحتى لو بتحبيه يا بنت الناس !
   
   مفيش حاجة اسمها كده إلا يتقدم لك عشان يخطبك.
   
   وبعدها تشوفي مناسب ولا لأ.
   
   غير كده = يبقى البعد خيار وحيد حتمي.
   
   مش مسألة ظلم وعدمه .. ده تناول سطحي جدا لمثل هذه المسائل.
  
"
71113,"
   استنيته تسع سنين ، كنت راضيه باقل حاجة ،رغم ان غيره يتمنا ان ارضي بيه ، وجه قبل ميعاد قرايه الفاتحة قالي كل شئ نصيب وراح خطب وكل شويه بلوك ع الفيس ويفكه وانا مبكلمهوش اصلا، عارفه انا غلطت بس مغلطش بكلمة معاه طول الفترة دي ولا اي تجاوز  مقهورة ان مقلش سبب والبلوك  الي كل فترة يتعمل وانا بعيد اصلا @@
  ","

   تسع سنين !
   
   طب أرد أقولك إيه ؟!
  
"
71114,"
   انا غلطت فيك و اغتبتك واتمنى تسامحنى
  ","

   مسامحك.
  
"
71115,"
   هو الرجال مش فتنة برضو ..حتى و لو بدرجة أقل ؟!
  ","

   أكيد !
   
   الميل الفطري مشترك بين الجنسين .. لكن طبيعته بتختلف هنا وهنا.
  
"
71116,"
   انا انسان مش كويس او مش عارف كويس ولا لا بس عملت حاجات كتير وحشه ومترضيش ربنا الكدب وغيره بس نفسي اكون كويس وارضي ربنا ويرضى عني وبندم ع اللى عملته كله بس مش عارف ربنا هي سامحني ع اللى عملته خايف من لقائه وكل اما افتكر الحاجات اللي بعملها الدنيا ببتقفل ف وشي وازعل مش عارف انسى وابدا جديد قولي حل رد
  ","

   اللي يندم وعايز يصلح ونفسه يبقى كويس = فده إنسان كويس !
   
   مهما كان ذنبك = ربنا رحمته واسعة وبابه مفتوح، وهيفرح بتوبتك ورجوعك إليه.
   
   اقطع كل الطرق التي تذكرك وترجعك لما مضى .. وأقبل على الله وأبشر ..
   
   إياك تسمح للشيطان يقولك مفيش فايدة.
   
   واسمع ده:
   

    https://www.facebook.com/m.atiia.soliman/videos/1454248847988289/
   

"
71117,"
   ليه ربنا خلقنا فتنة ليكم !
  ","

   حكمة الله ليستمر النسل .. ويظل نظام البشر في بيوت ومجتمعات .. وليبتلي من يصدق ويعف، ممن يسقط ويعتدي.
  
"
71118,"
   لوحد بيحبنى وانا مش بحبه وبعدت عنه وهوا بيحبنى اوى انا ظلمته ؟
  ","

   لا .. روحي خديه بالحضن عشان ما تبقيش ظلمتيه !
   
   (ارحموا نفسكم .. مش كده).
  
"
71119,"
   اخبارك اية مع اللغة ي شيخ هناك ؟!
  ","

   بفهم كويس جدا اللهم لك الحمد .. بس باقي نقطة الانطلاق في الكلام ..
   
   بدقدق كده .. وربنا ييسر 😅
  
"
71120,"
   ازاي نحمي نفسنا  من فتنة النساء
  ","

   بصحة العلاقة بالله .. بالسعي للذة الطاعة كيلا تسمح لشيء بتنغيصها .. بغض البصر .. بالصبر والعفة.
   
   من حقق هذا ابتداء = زاده الزواج بفضل الله عفة وثباتا واستغناء.
   
   ومن لم يحقق هذا وظن أن الزواج يجعله صالحا تقيا = فواهم مخدوع، مخادع.
  
"
71121,"
   ب أنتظرك تفتح الاسك عشان اتابع سؤال سؤال واجابه اجابه بنظام وبحاول افهم كل كلامك ونصايحك واعمل بيها .
حقيقي انت سبب أن احنا منقعش في اخطاء كنا ممكن نقع فيها .
بتاخد بأيدينا وبتفتح دماغنا وبتورينا الحقيقة .
جزاك الله خيراً ⁦❤️⁩🥀
  ","

   الكلام ده والله أد ما بيجبر خاطري ويفرحني بنعمة ربنا علي .. أد ما عايز منه حاجة إلا يشهد لي بين يدي الله، فيغفر ربي به ذنوبي وتقصيري.
   
   ربنا يجزيكم خير .. ويقبلنا صحبة في جنته.
   
   آمين ..
  
"
71122,"
   حضرتك عايش ف المسجد طول اليوم
  ","

   شقة .. بينها وبين المسجد باب !
   
   شيء من النعيم .. الله يتمه، ويديمه.
  
"
71123,"
   وفي خطبه يا شيخ؟!
  ","

   https://m.facebook.com/story.php?story_fbid=670748393735416&id=1005293822826451
  
  ?sfnsn=mo&d=n&vh=e
  "
71124,"
   الله يرزقك من خيري الدنيا والاخرة ويجازيك خير ويثبت قلبك علي حاله وصلاحه
  ","

   يا رب .. يا رب .. يا رب ..
  
"
71125,"
   حضرتك صليت الجمعه و احنا عندنا لا
  ","

   بنصلي بالعاملين في المسجد فقط.
  
"
71126,"
   يا حضرت الشيخ متابعه حضرتك من اكتر من تلت سنبن ولا سؤال جوبت عليا فيه 💔
  ","

   سامحني.
  
"
71127,"
   خلي بالك ع نفسك يا شيخ أمريكا اكتر دولة إصابات ف العالم
  ","

   مستورة بإذن الله ..
   
   الله يجزيكم خير 💚
  
"
71128,"
   كيف حال قلبك؟!
  ","

   راض .. طامع .. موقن.
  
"
71129,"
   🌼🌼🌼 ممكن تجاوبنى يا شبح تانى
  ","

   شبح 🙄
   
   طيب .. بيصلي، أخلاقه كويسة، عنده ذكاء عاطفي واجتماعي = يبقى كويس .. وضعفه في هذه الزاوية مغفور ما دام اعترف به وبيصلحه.
  
"
71130,"
   هو حضرتك ساكن فين في امريكا
  ","

   فيلادلفيا.
  
"
71131,"
   طيب ليه لو بتحب الخير لحد من قلبك وانه مصلحته من مصلحتك  وتلاقى فى خبث فالتعامل مثلا أو غيرة؟؟هو ده طبيعي فالبنات ؟؟ده بيزعلنى جداا هو المفروض اتقبل ده واطنش؟؟
  ","

   كوني بحب الخير للجميع .. لا يعني أكون عبيط أسمح باستغلالي واستنزافي !
   
   ولا يعني معرفش أفرق بين الصديق الخليل وبين الزميل وبين اللي ما ينفعش يكون قريب مني.
  
"
71132,"
   شكراً لأنك موجود وانى عرفتك غيرت فيا حاجات كتير وتقريباً كان كلامك فى اصعب مرحله بمر فيها فى حياتى كانت وفاه والدى بجد عرفتنى يعنى إيه الرضا بتمنى صحابى اليائسين يتابعوك يمكن حياتهم تتغير شويه ويبطلبوا يقرفونى 😊😊😊
  ","

   فيقرفوني أنا عادي 🤦🏻‍♂️
   
   الله يحفظكم جميعا .. ويسترنا بستره.
  
"
71133,"
   🌼🌼🌼
  ","

   انسي لو هو كويس.
  
"
71134,"
   حبيته وحبني وفرقتنا المسافات والظروف
أقسم أنني ما عصيت الله فيه ولا هو يا شيخ ورضينا بالمقسوم،بس القلب بيحن غصب عني أعمل ايه؟
  ","

   ولا حاجة !
   
   دعي الأيام تعمل عملها .. وارضي بالمقسوم.
  
"
71135,"
   بتعمل ايه طول النهار ف الحبسة دي يا شيخنا😢
  ","

   مفرقتش معايا كتير .. عشان كده كده أنا قاعد في المسجد 💚
  
"
71136,"
   حضرتك عامل اي انا حقيقي لما بسمع اي أصابه ف امريكا حضرتك اول حد بيجي ف بالي حفظك الله من كل سوء ورعاك هو حضرتك ممكن تنزل الي ان تتزن الامور صح؟
  ","

   أمريكا ما يرضيهاش إلا تكون رقم واحد .. حتى في الإصابات 😅
   
   الأعداد بتتسارع بجنون ..
   
   وربنا يستر ويسلم.
   
   الله يحفظكم ويعافينا جميعا ..
  
"
71137,"
   ضروري ي شيخ بعد اذنك محتاجه رايك، لو خطيبي قالي اني محتاجه ابقي ناجحه وامي شخصيه مش طموحه ولازم اثبتله اني طموحه بأن درجاتي تزيد وان الهدايا والحاجات دي مش من الشرع ولا حاجه تلزمه إنه يهدايني هو قلب مره واحده ومكنش كدا انا خفت منه ومش عارفه ليه التغيير دا ولما قولتله لا انا كويسه وعاجبني نفسي جاب ور
  ","

   ما تسمحيش لحد (أيا كان هو مين) يبني مكانته في العلاقة على أنقاض شخصيتك !
  
"
71138,"
   ننتظر كلامك كل ليله ليشفي صدورنا يا شيخ.. فلا تحرمنا إياه
  ","

   الله يشفي صدورنا جميعا ..
   
   إنما نحن أسباب .. وتمام الراحة في صدق السجود.
  
"
71139,"
   لو بنت فسخت الخطبه بسبب عدم التفاهم خالص، والولد مصر انه عشان هي وأهلها مقللين منه ماديا، و كل حاجه وكل موقف بيفسره من المنطلق ده، واي كلمه اتقالت منها او من أهلها بيفسرها كده، ويطلعها بتنظر للماده وهم، لدرجة انها شكت في نفسها او في انها تكون حسسته بكده وقللت منه بدون قصد، وهي لا تتحمل هذا الظلم..
  ","

   مش ظلم !
   
   وقرارها صحيح.
   
   وما دامت النقطة دي أصلا متحكمة منه كده = فهذه العلاقة ولدت ميتة.
  
"
71140,"
   متابعه حضرتك م اربع سنين 
ومردتش عليا فيهم غير مره وكانت م تلت سنين
ايه الحكايه دي
  ","

   آسف.
  
"
71141,"
   السلام عليكم يا شيخ انا امي اخذتني انا واختي عند شيخ وهو قالي اني انا معمولي عمل تعطيل زواج واختي ان عندها قَبوة بس مش عارفة يعني ايه قبوة المهم هو ادانا حاجات نستخدمها بصراحة مش مصدقة موضوع الأعمال ده وخايفة استخدم الحاجات اللي هو ادهالي
  ","

   إياك تستخدمي حاجة من دي.
   
   وانشغلي بطاعة قربك .. والذكر والرقية وبس.
  
"
71142,"
   اقتبست من كتابك ١٠ صفح بحسن نية اني احاول اخلي عند الشباب وعي ديني علمي ونسيت ان في حقوق الاقتباس وفعلا في ناس استجابت وطلبت مني الكتاب تقرأه، انا حاليا اخفيت الحاجات اللي نزلتها لحد ما شوف رد حضرتك لو ينفع اقتبس ولا لأ واتمنى تسامحني لو اعتديت على حقوقك الفكريه
  ","

   اقتبس .. وانسب الكلام لمصدره !
   
   سهلة خالص 💚
  
"
71143,"
   لي حتي لو كنت ف حالك تلاقي ناس مريضه بتحقد عليك وبتكرهك وبتشتمك ؟؟؟
  ","

   ملناش دعوة بقلوبهم !
   
   المهم نحفظ قلوبنا احنا.
  
"
71144,"
   أقسم لك أنهم مشفوش مني الا كل خير وبغفر ليهم مالا يغفر ، مكتفوش بالبعد ، بل بيحاولوا يدايقوني بكل الطرق ، حاسه بقلق وخوف طول الوقت لدرجه بتمني الموت ، اعمل ايه ؟
  ","

   اللي يعطي أحدا في حياته ما لا يستحق = ما ينتظرش ما يستحق.
  
"
71145,"
   سلامُ الله عليك من سوريا والله يحميك.
  ","

   وعليكم السلام أهلنا الكرام ..
   
   ويحميكم ويحفظكم ويقر عيننا بصلاح حالنا وحالكم.
  
"
71146,"
   What can you promise to your friends?
  ","

   أني أظل أحب لهم من الخير ما أحب لنفسي !
   
   مهما باعدت بيننا مسافات .. أو مواقف.
  
"
71147,"
   معاذ الله أني قد يأست ولكنها أيام ثقال..
  ","

   معضلة أزلية يطالبنا بها الناس، سيما الأقربون !
   
   حين الحزن نحن نحتاج من يتفهم ويكون بجوارنا فقط .. من لا يحوجنا لكثير شرح، ولا يسارع لمجرد النصح.
   
   أما النعم فنحن معترفون بها، راجون دوامها، شاكرون لله عليها .. أما الرضا فالسر الذي يسند قلوبنا ويساعدنا على العيش أصلا.
   
   حزننا ليس جزعا ولا اعتراضا .. حزننا فقط لأننا بشر ولنا طاقة.
   
   لسنا بحاجة للوعظ أبدا في هذه الزاوية .. ليتهم يفهمون هذا ..
   
   إن كان رسول الله حزن قلبه وبكت عينه .. فمن أشد يقينا من رسول الله ؟!
   
   المهم أن نعلم أن هذا سيأخذ وقته ويمضي .. لا نستسلم له.
   
   عموما؛ بعض من همومك تبقيك إنسانا !
   
   وشيء من حزنك -وإن ضقت به- .. لعله سر الجمال الكامن في تعاطيك للأمور ورحمتك للناس ..
   
   الخفة بقدر راحتها، بقدر ما تصبغ واقعك بـ ""التفاهة"" .. والابتلاءات بقدر شدتها، بقدر ما تعلّم روحك النزاهة.
  
"
71148,"
   هل القلب يحب مرة واحدة فقط ؟
  ","

   يحب ويحب ويحب ..
   
   لكن لكل مقام معلوم.
  
"
71149,"
   فسخت خطوبتي محتاجه اسمع كلام يهديني بقالي شهر بحس بوجع في قلبي وبفضل افكر فيه وفي اللي حصل ساعات بحس اني عايزه ادخل اكلمه عايزه حاجه تقويني ممكن حضرتك ترد عليا لو حضرتك كنت عامل لايف بتتكلم عن الموضوع ده اسمعه
  ","

   ليه فسخت ؟!
  
"
71150,"
   أبو أنس
متى نذوق لذة الطاعة؟
  ","

   بعد طول ملازمة بالصدق والإخلاص.
  
"
71151,"
   خطيبى السابق بيعيب فى شرفى والكلام وصلنى.وربنا يعلم أنه محصلش حاجه من اللى بيقولها وانا مقهوره نفسى اخد حقى وخايفه اروح لبابا تحصل مشاكل كبيره . وبيعيب فى خطيبى الحالى  أنه أصغر منه و بيقلل منه بالرغم أن خطيبى الحالى ميتقارنش بيه من ناحيه الاخلاق والنسب اعمل اي
  ","

   كلب بينبح في الشارع .. هنروح نجري وراه بطوب ؟!
   
   بنطنشه لين يهبط ويغور .. أو تيجي عربية تشيله.
   
   اقطعي كل المصادر التي يصلك من خلالها هذا الكلام الرخيص.
  
"
71152,"
   هل شعرت الآن بمعنى حديث النبي صلى الله عليه وسلم.. 

""من أصبح منكم آمناً في سربه، معافى في جسده، عنده قوت يومه، فكأنما حيزت له الدنيا بأسرها"" ؟
  ","
  "" في سربه "" !
  
  اللهم آنس كل وحيد .. وارفع عنا البلاء.
  "
71153,"
   خطيبى توفى رحمة الله عليه من شهرين 
الصح ارجع الهدايا لاهله ولا اتصرف ازاى 
خايفه اعمل اى تصرف يأذيهم او يجرحهم
  ","

   لا طبعا !
   
   إرجاع الهدايا أكيد يؤذيهم ..
   
   عزيهم وواسي والدته ما استطعت.
   
   وربنا يرحمه ويقبله .. ويعوضك خير.
  
"
71154,"
   شيخ محمد انت بتستحمل ازاي! والله والله الله يعينك بجد من الاراء الغريبه اللي بتشوفها في كل موضوع تقريبا وفي كل موضوع بتتكلم فيه
  ","

   لو انتفع أحدهم بكلمة ينصلح بها عيشه وتشهد لي بين يدي الله = هذا أحب ما ألقى الله بها، خالصا لوجهه.
   
   آمين ..
   
   ألقاكم يا صحبة الجنة 💚
  
"
71155,"
   يا شيخ ازاي افرق بين المسالم ضعف والمسالم نضج منه
  ","

   اقرئي سيرة سيدنا النبي وشوفي ازاي كان بيتعامل في بيته !
   
   هي دي حقيقة الرحمة .. وتمام الرجولة وكمال القوة.
  
"
71156,"
   هم عندهم حق مش يصدقوا علشان انا كنت زيهم فكراه حب بس فعلا طلع ضعف واي كلمه بيقولها مش بيعملها ووالده هو اللي مسيطر وهو مش ليه رايو 
الحمد لله الذي نجانا🤗🤗وربنا يعوضنا يااارب عاجلا غير اجلا
  ","
  ….
  "
71157,"
   جايه من المستقبل وبقولك أول مشكله هيخلع زي ماحصل معايا بالظبط مبصش وراه اصلا
  ","
  ….
  "
71158,"
   خطيبي لما بنختلف بموضوع ما بحكيلي لا بشكل مباشر بس بناقشني باسلوب وبخليني اغير رأيي وكلامه هو بمشي، بحسه بلعب براسي وبخليني اعمل اللي هو بدو اياه وانا رضيانة، ما حدا فاهمني يعني هو بخليني اوافق بدون ما اقتنع بس اسلوبه شاطر بالحكي، كيف احط حد وانه اقدر اثبت شخصيتي؟
  ","

   ما دام بيتناقش وعنده أسلوب مقنع = فدي نعمة !
   
   مش لازم إثبات شخصيك بالخلاف .. كتير بيكون بالاتفاق.
   
   وعموما حافظوا أهم حاجة على مبدأ النقاش.
  
"
71159,"
   صح الكلام ده عن تجربه👌🤭🤗🤗🤗
  ","

   عشان كده بحاول أوفر على اللي مجربوش ..
  
"
71160,"
   أحبك وإنتا فاهم وواضح
  ","

   لا دنا أعجبك قوي 😁
  
"
71161,"
   اسفة يا شيخ بس لي حضرتك صنفتها تحت بند المزلّة، طيب ممكن يكون حُب وبتصريحو بهذا الحب واهتمامه يقدر يخليها تحبو ايضا وربنا يوفقهم ويكتبهم لبعض.
  ","

   أنت محتاجة تتأسفي لنفسك عن هذه الدرجة من الوعي !
   
   ربنا يهديك وتتعلمي وتنضجي بإذن الله.
  
"
71162,"
   اسمعى كلام الشيخ يابنت الناس عشان الى بيتحايل ده لا ينفع تعتكدى عليه ولا تطمنى معله ومع اول مطب ومشكله هو اول واحده مش هيبقي عارف يعمل اى فهيهرب زى العيال وهيسيب اى حد يتصرفله او يعنى الى بيمشى كلمته عليه هو الى هيتصرف
  ","
  ….
  "
71163,"
   يا شيخ متقدملى واحد اكبر ب ٣ سنين بيقعد يهزر كتير وحساه خفيف وشخصيته ضعيفة فى معظم الكلام وكمان بيتحايل كتير فى حاجات كتير .. مش حاسة ان عنده شخصية كدا .. ممكن يكون بيعمل كدا علشان بيحبنى ؟! ولا ايه ؟!
  ","

   اللي بيحب بيأسر بشخصيته قبل أي حاجة .. المرأة تحب الرجل قويا مستقلا .. رحيما عطوفا !
   
   لا متزلفا خفيفا.
  
"
71164,"
   يعني مش مناسب علشان بيتحايل!
مايمكن بيحبها ومتعلق بيها!
  ","

   بس يا بابا / يا ماما.
  
"
71165,"
   يعنى لو عريس اترفض واتقدم تاني كده معندوش كرامة؟
  ","

   إنه يتقدم تاني عشان كان فيه أسباب معينة للرفض وهو بيصلحها .. أو هما الاتنين عايزين بعض فبيحاول مع أهلها .. يختلف تماما عن نظام المحايلة والمذلة !
  
"
71166,"
   انت اكيد عارف اني بهزر 😂😂
ربنا يكرمك ويوفقك يارب ي شيخ
  ","
  💚💚
  "
71167,"
   ياشيخ ابن عمي في حقوق وانا صيدله واصغر مني باربع شهور متقدملي وبيتحايل عليا اعمل ايه
  ","

   مش مناسب !
   
   عشان كلمة (بيتحايل) دي.
   
   الرجل مش بيتحايل .. الرجل يا يُقبل، يا كرامته الأبقى وهيلاقي بدايل.
  
"
71168,"
   ها هترد ولا افتح المطوه؟
  ","

   لأ !
  
"
71169,"
   شيخ لو ماحستش بمشاعر ناحية خطيبي بقالي ٤ شهور اهه وعاوزه افسخ.. ده غير انه شخصيته ضعيفة مش متناسب معايا.. بس اتقالي كل ده مالوش لازمة فالجواز.. أنا محتاره وتعبت ومش عارفة ابقا مبسوطة!
  ","

   أومال هو إيه اللي له لازمة لا مؤاخدة ؟!
  
"
71170,"
   شيخ هل لو وافقت ع زوجه تانيه، كده هبقى خرابه بيوت وخطافه رجالة وزي الكلام اللي بيتقال ده..وازاي ابقى مهيئه للتعامل مع ناس افكارها كده ونظرتها
  ","

   1) إنسان ديّن يتقي الله .. ظروفه تسمح بالعدل.
   
   2) الموضوع في النور بعلم زوجته الأولى.
   
   3) شخصيتك ونفسيتك تسمح بإنك تكوني زوجة تانية مع تفهم لطبيعة الوضع.
   
   بالشروط دي مفيش مشكلة .. وسيبك من كلام الأفلام والمسلسلات.
  
"
71171,"
   ذنب كبير عملته قبل شعور مش قادرة أتقبل نفسي وعمري ما تخيلت اني اعمل كدة انا كنت بعيدة عنه مش عارفة حصل كدة ازاي
  ","

   توبي وأصلحي علاقتك بالله .. وانسي.
  
"
71172,"
   شيخ ممكن فتوى ؟
  ","

   لست مفتيا.
  
"
71173,"
   رسالتي آخرها 🌸رجائاً شوفها ي شيخ
مبقاش وكان بايع جداً بعد كل دا جاي كاتب ورقه بكل حاجه حتى العاصير والجاتو بتوع يوم الخطوبه  وعمال ينزل حاجات على النت يقصدني بيها، مصدومه فيه والله زعلانه على نفسي هو ازاي كده زعل كل اهلي منه وطريقت كلامه معاهم، حتى مع بابا وعمامي شايف انه مش غلطان، 🌸
  ","

   احمدي ربنا إنه نجاك منه.
   
   اطوي الصفحة للأبد.
  
"
71174,"
   يا شيخنا انا معمولي حاجة بتعطيل الدراسة بشهادة شيوخ بس زهقت انا بقالي 3 سنين في نفس السنة ومابروحش في اي حتة وفي البيت دايما وماعنديش رغبة في التعليم بالله عليك اعمل ايه انا زهقت
  ","

   تاخدي كورسات وتشوفي فين المشكلة في طريقة مذاكرتك وتجتهدي وهتنجحي بإذن الله .. وسيبك من الوهم ده.
  
"
71175,"
   أنا قعدت اربع سنين معجبه بزميل ليا في صمت تام ، بس تجاوزت بعد كل الفتره دي كلها بفضل الله ثم كلام حضرتك واللايفات الخاصة بك ورجعت حبيت نفسي من تاني وتوبت عن التفكير في اي حاجة غير ربنا ثم اهلي ومستقبلي ، حابة اشكرك جدا ولو ان الشكر مش كفايه و اتمني تدعو لي الله أن يرزقني بالزوج الصالح 🌸
  ","

   وأنا فخور بأمثالك ..
   
   الله يسعدكم ويرضيكم.
  
"
71176,"
   أوحش حاجه فى مصر ان احنا منعرفش مين عنده ومين معندوش وله حتى لينا منظومه صحه تعالجنا.. اللي يتعب يتولاه الله وينعزل عزل صحي فى بيته حني يقضى الله أمره.. وده أكرم كتير من المستشفيات والبهدله وانعدام الرحمه فيها.
  ","

   شعب مسكين .. كتير منه (أرزقية) .. اليوم بيومه !
   
   على أد وجع قلبي للحالة الضبابية اللي البلد فيها .. على أد ما الحظر برضه هيموت ناس من الجوع، محدش هيسأل فيهم.
   
   ربنا ينجي ويلطف ويعجل بفرجه.
   
   عجبني تعليق واحد صاحبي:
   
   ربنا يسترها معانا زي الطالب الفاشل اللي نجح في الإمتحان بسبب أو آخر.
  
"
71177,"
   ياشيخ لو زوجه صبرت ع زوج قاسي اهانه وضرب واذي نفسي ليها ولعيالها هل كده تبقي بتصبر ع ابتلاءها وربنا هيجازيها خير هيا وعيالها ولا كده هيبقي حرام عليها انها استحملت كل ده وعيشت عيالها مع اب قاسي وربنا هيحاسبها عشان ربنا محللها الطلاق
  ","

   حسب ظروفها ووضعها كان يسمح بإيه !
   
   الاستمرار مش دايما تضحية ممدوحة .. أحيانا بيكون مشاركة في الجناية.
  
"
71178,"
   هي خلاص القيامة قربت!
  ","

   القيامة قربت منذ بعثة سيدنا محمد -صلى الله عليه وسلم-.
  
"
71179,"
   احنا ف ايطاليا الوضع بقي وحش اووي بقالنا شهر مش بنطلع والموضوع مقلق علينا و علي اهالينا ف مصر ربنا يلطف ويسترها
  ","

   ربنا يحفظنا ويحفظكم ويحفظ أهالينا جميعا ..
  
"
71180,"
   اوقات كتير ببقي مضايقة ومخنوقه 
وبقرر اني اعمل حاجه معينه بفتح الاسك وبتقابلني الصفحه  وكاني بشوف نفسي ف اسئله المتابعين كأنه بشوف المستقبل ونتيجة الي هعمله هتكون مش مرضيه ليا خصوصا أنه كان ضد مبادئ الي اتربيت عليها برجع بطمانينه وبدعي ربنا يهديني 
ربنا يباركلك يا شيخ 💙💙
  ","

   الله يحفظكم جميعا ويثبتكم ..
  
"
71181,"
   كلو من الاهل ي.شيخ مفيش احتواء ولا ام مصاحبة بنتها والاب طول النهار يقول مخلف شوية عيال فشلة دة كلة ومش نبقي ضعاف
  ","

   متفهم كل ده !
   
   لكن هل الأذى مبرر نرمي نفسنا في أذى أكبر منه ؟!
  
"
71182,"
   افضل شئ الأ يري الرجل المرأه والا تري المرأه الرجل ؟؟؟
  ","

   هذا كلام غير صالح لزماننا !
   
   أفضل شيء أن يثبتا ويلزما حدود الشرع .. مهما حاوطتهما الفتن.
  
"
71183,"
   الوضع ف ايطاليا وامريكا سيء جدا يا شيخ دعواتك
  ","

   الله يستر علينا جميعا ..
   
   اليوم ولاية بنسلفانيا فرضت لزوم البيت.
  
"
71184,"
   اسفه على التدخل بس ازاى منحكيش؟ ماهو لو عرف بعدها لوحده هيزعل وهيفكر ان لسه فى حاجه جوايا
  ","

   اسمعي ده اللي يهديك:
   
   كرسي الاعتراف:
   

    https://www.facebook.com/m.atiia.soliman/videos/1383095715103603/
   


    https://www.facebook.com/m.atiia.soliman/videos/1383115048435003/
   

"
71185,"
   How are you?
  ","
  I am fine .. Thank you.
  
  إنجليزي مصري أصلي.
  "
71186,"
   بعتلك قبل كدة كتير ياشيخ ومردتش عليا ..بس كنت بتابع اجاباتك وحجات كتير كانت شبه اللى بسال فيها والحمد لله اخيرا قدرت ابعد كان القرار صعب بس عرفت اعمله ولما عملته هو مجاش فعلا بس الحمد لله قلبي معدش بيوجعنى وربنا رزقنى بشخص كويس الحمد لله ..المفروض محكيلوش عن السابق صح ولا ايه ياشيخ فيدنى بالله عليك
  ","

   ولا تحكي ولا كأن حاجة حصلت أصلا !
   
   الحمد لله الذي نجاك ورزقك.
  
"
71187,"
   غ.س ازاي مقيم في المسجد ؟🤔
  ","

   يعني أنا إمام المسجد ومقيم في سكن خاص بالمسجد ..
   
   ربنا ييسر الحال ونروح بيت العدل 😁
  
"
71188,"
   *غيرها

في عنصرية جامدة هناك عليكو يا مولانا؟
  ","

   كورونا وحد البشرية أمام الخوف !
   
   لم يفرق بين غني وفقير .. بين جنس أو دين ..
   
   درس من رب العالمين.
   
   عموما أنا تحركي بسيط .. لكن الأصل هنا من خلال تجارب واقعية بتتحكالي هو احترامك كإنسان.
  
"
71189,"
   مش عايز حاجه كانت تهنئة وعملت بلوك علي طول
  ","

   تهنئة غالبا يعني جماعية .. وحتى لو مش جماعية .. تقوم تشغلك وتربكك بالطريقة دي ! 🤦🏻‍♂️
   
   يا بنات مفيش والله مبرر للهشاشة اللي أنتم فيها دي .. مهما كان الاحتياج، ومهما كانت الظروف.
   
   أنتن في أنفسكن وفي شرع الله أغلى من هذا الضعف بكثير.
  
"
71190,"
   واحد بعتلي علي الفيس ياشيخ وعملتله بلوك علي طول انا اعرفه بس اتعلقت بيه لان له بيشهد بأخلاقه ودي حاجه مزهقاني جدًا من نفسي بدعي ربنا كتير انه يخرج من تفكيري قفلت سوشيال ميديا وبحاول اشغل نفسي بشتي الطرق وبردو ساعات بيجي ف تفكيري غصب عني اعمل اي؟
  ","

   بعت عايز إيه يعني ؟!
  
"
71191,"
   انا مش مسلمة بس بحب اتابع إجابات حضرتك واتمنى سؤالى ميتفهمش غلط 😄
  ","

   بالعكس فرحني جدا !
   
   أهلا ومرحبا 🌹
  
"
71192,"
   يا شيخي اوافق ع الشخص لو ايه؟
  ","

   اسمعي ده:
   

    https://www.facebook.com/m.atiia.soliman/videos/1349637431782765/
   

"
71193,"
   فى الغالب بيجيلى برد كتير ومبروحش غير بحقنه مضاد حيور ، ودلوقتى حاسه بإحتقان ف زورى ورشح وجسمى سقعان بس مش سخنه الحمدلله .. اتصرف ازاى وافرق ازاى بينه وبين كورونا انا هموت من الخوف !؟؟
  ","

   ما تخافيش ما دامت درجة حرارتك مش مرتفعة.
   
   دور انفلونزا عادي .. شفاك الله وعافاك.
   
   المهم الزمي البيت واشربي سوايل دافية .. ورب يحفظ الجميع.
  
"
71194,"
   بعد ما قررت اسمع كلامك يا شيخ وابطل تفكير في الشخص اللي معجبه بيه و بقيت ادعي ربنا انه يبعده عن تفكيري ويصرفني عنه ويصرفه عني وفعلاً بدأت اقلل تفكير فيه ..
اذا فجأة يطلع معجب باخلاقي وبشخصيتي بس بردو مقربش ولا قال لانه عارف انه غلط ، وخلاني بكده انغمث ف التفكير فيه اكتر من الاول ، اتناسى ازاى🤦🏻‍♀️
  ","

   سؤال رخم ومستفز على فكرة !
   
   غلّي نفسك يا ماما .. وركزي في حياتك .. واقفلي أبواب العك دي.
  
"
71195,"
   أقدر أستعد إزاي لتبعات القرار ده وايه هي ممكن التبعات ال تحصل اصلا
  ","

   1) هل فيه نية أو إمكانية للعودة لمطلقته ؟!
   
   2) هل البنت معاه ولا مع والدتها ؟!
   
   3) طيب لو مطلقته تزوجت .. البنت هتكون فين ؟!
   
   4) طيب لو هتكون معاكم .. هل مستعدة تشيلي مسؤوليتها وتحسني لها ؟!
   
   5) هل شخصيته فيها من السواء النفسي ما يجعله يعاملك بمعزل عما مضى في حياته من إيجابيات أو سلبيات .. لا يعاقبك بمخلفات التجربة السابقة ؟!
   
   حسب الإجابة وحسب استعدادك يكون قرارك.
   
   وطبعا أنا مش بخوفك .. اللي أول مرة يتزوج برضه مش مضمون !
   
   مفيش تجربة تخلو من مغامرة عموما ..
   
   احنا بنحاول بس ناخد بالأسباب قدر المستطاع.
  
"
71196,"
   كيف اتعامل مع الابتلاء ى شيخ
  ","

   اسمع ده كويس:
   
   قواعد في الابتلاء:
   
   ( ١ / ٢ )
   

    https://m.facebook.com/story.php?story_fbid=2360240840722414&id=100002095644279&sfnsn=mo
   

   ( ٢ / ٢ )
   

    https://m.facebook.com/story.php?story_fbid=2360262407386924&id=100002095644279&sfnsn=mo
   

"
71197,"
   الزواج من شخص مطلق وعنده بنت ده قرار وحش وغريب ولا عادي خصوصا انه شخص محترم وعنده كل الصفات الكويسة ال اتمناها، ساعدني بالله عليك.
  ","

   ليه وحش وغريب ؟!
   
   المهم أنت مستعدة فعلا للوضع وتبعاته ولا لأ.
  
"
71198,"
   فعلت ذنب من اربع شهور وندمانه يا شيخ والله لا يمر يوم الا وانا ابكي واسال الله ان يغفرلى وسبحانه منّ علىّ بحفظ القرآن بشهرين ولكنى لازلت خائفه من الفضيحه وخائفه من لقاء ربي،،والله ندمانه واتمنى لو يرجع الزمن بي..والله مكنتش هعمل كدة 
اعمل ايه يا شيخ.. مش عارفه اعيش ومش عاوزة اعيش انا لا استحق الحياة
  ","

   اسمعي ده:
   

    https://www.facebook.com/m.atiia.soliman/videos/1454248847988289/
   

"
71199,"
   ياه يا شيخ أنا المقصودة من الكلام دا بس من زمان جدًا، حبيت أفرح حضرتك وأقولك إن كل دا لعب عيال وكل واحد ماشي ف طريقه حاليًا بعيد عن التاني وبنقعد بأكتر من ترم محدش يعرف حاجة عن التاني وفوقت حقيقي من كلام حضرتك، أتمنى ترد وتفرحني.💜
  ","

   الحمد لله رب العالمين ..
   
   رب يحفظك ويثبتك.
  
"
71200,"
   لو حد من الأحبة يعرف يفيد ..
  ","

   أنا عايز أوثق حسابي على الفيس بوك .. مين يعرف طريقة فعالة ؟!
   
   أنا جربت مراسلتهم عن طريق الرابط بتاع طلب العلامة الزرقاء .. وكل مرة يرد بإن حسابك غير مؤهل، حاول بعد 30 يوم !
   
   أنا عندي 450 ألف متابع .. وفوجئت بإن حسابات كتير أقل جدا في الأرقام والتفاعل وموثقة !
   
   طبعا زال عجبي لما جتني رسالة من شركة partner مع فيس بوك وقال نوثقه لك في خلال شهر مقابل 2000 دولار .. ولقيت ناس كتير عملوا كده فعلا !
   
   اللي هو مساء قلة القيمة يعني .. مبدأ فلوس مش تواجد عام أو شخصية مشهورة زي مالفيس بيقول.
   
   أنا عارف إن العلامة مش هتزود حاجة عالحساب، ولا لها لازمة في وصول المنشورات وغيره .. بس الحقيقة أنا يوميا بستقبل ما لا يقل عن عشر محاولات لسرقة الحساب .. وهنا فقط فايدة التوثيق.
   
   لو حد يقدر يفيد بطريق آمن ومضمون .. لأني فعلا مش فاهم لهم قاعدة في الموضوع = أكن شاكرا ممتنا، داعيا بالخير .. وله الحلاوة برضه 😁
  
"
71201,"
   ايوا والله انا بكيت من بكاء المؤذنين والله يا شيخ فعلا حاجه وحشه اوي وهما بيبكو كدا ويقولو صلو ف بيوتكم ربنا يتولانا يارب ويرفع عنا هذا البلاء والوباء يارب العالمين 
حضرتك كويس الحمد لله
  ","

   ربنا يحفظنا وينجينا جميعا.
  
"
71202,"
   أنا بنت🙆‍♀️🙈 بسأل لأني حابة أقدم في نيابة هناك وحابة مدينة آمنة وهادية مش زي نيويورك مثلًا😁
  ","

   احم !
   
   آسف ما بانش في السؤال.
   
   فيلادلفيا مختلفة تماما عن نيويورك طبعا .. الحياة أهدى وتكاليف المعيشة من سكن وتنقل أقل بكتير .. وأعرف دكاترة شباب عايشين كويس جدا بنفس المبلغ ده.
   
   وفقك الله وحفظك ..
   
   ولو احتجت شيء فالمسجد موجود، واللجنة النسائية فيه نشيطة ولله الحمد.
  
"
71203,"
   رايح اصلي العصر النهاردة ياشيخ لقيت الباب مقفول في وشي حسيت احساس صعب اوي ياشيخ حسيت بخنقة وحزن كابس على قلبي💔
ادعيلنا ياشيخ محمد ربنا يتولانا💔
  ","

   بكاء المؤذنين مش أفورة والله !
   
   اللي ذاق طعم الجماعة ودخول المسجد = يعلم عظم المصاب.
   
   لكنه في الوقت نفسه من محاسن شريعتنا التي يتوفر فيها لكل نازلة حل ومخرج.
   
   اللهم عجّل لنا بالفرج.
  
"
71204,"
   3000 دولار كافية لمعيشة آمنة في فيلاديلفا؟؟ وممكن أوفر منها ؟؟ ممكن حضرتك ترد هناا لو مش حابب تجاوب لأني سألت كتير 🌷🌷🌷🌷🌷🌷🌷
  ","

   والله يا حبيبي أنا مقدرش أفيدك خالص بتفاصيل لأني مقيم في المسجد حتى الآن !
   
   لكن اللي أعرفه من الناس إن من 3 لـ 4 تفتح بيت لعيلة قوامها أب وأم وطفلين صغيرين كحد أقصى.
   
   أما التوفير فغالبا ده أوبشن مش سهل في أمريكا بصفة عامة.
   
   وعموما خليني أشوفك 💚
  
"
71205,"
   قلبي مات ي شيخ 💔
  ","

   والله يخرج الحي من الميت !
   
   فاصدق اللجء إليه.
  
"
71206,"
   متبقاش تغيب كتير ياشيخنا
  ","

   الله يعين.
  
"
71207,"
   اكتشفت عند ابنتي ورم وأخفيت الأمر عن عائلتي حتى زوجتي (انا الأب) واتحمل حمل فوق طاقتي هل من الواجب أن أخبر زوجتي ؟ مع العلم أني حريص على مشاعر ابنتي وزوجتي وأخاف عليهما من الهلع ؟
  ","

   سأدعو لها كثيرا .. ولك ..
   
   الله يا رب يلطف ويعافي ويصرف كل شر.
   
   لعل الطبيب يفيدك في مثل هذا القرار.
  
"
71208,"
   هو طبيعى إنى أتمنى ربى يرزقنى بزوج صالح فى وقت الكورونا ده ولا أنا متبلدة ولا إيه
  ","

   سبحان الله !
   
   بلاءات أعظم من هذا مرت بالبشرية وانكشفت .. وستنكشف هذه بإذن الله ..
   
   ونظل نحلم ونرجو ..
   
   ويقيننا بالله أرسى من الجبال.
  
"
71209,"
   قولنا دعاء شوفت اثره ي شيخ
  ","

   كثرة الصلاة على سيدنا رسول الله.
  
"
71210,"
   عقبال ما نعزمك على مقلوبة فلسطينية وتحلي بعدها كنافة نابلسية 👌🌷
  ","

   يا رب بعد صلاة في الأقصى .. على خير حال وأسعده.
  
"
71211,"
   منسف والدايت وجيم وحركات 😒😒
  ","

   مستقصديني 🥺
   
   بس هو استقصاد لذيذ مفيش كلام.
  
"
71212,"
   هل يحق لى ان اشترط على خطيبي ان نسكن بمفردنا فى مدينه بعيدا عن أهله وأهلى ؟
  ","

   وليه مدينة بعيدة !
   
   المهم بيتكم يكون مستقل بحياته وقراراته.
  
"
71213,"
   اتغديت اية يا ابو انس؟
  ","

   معزوم اليوم .. على منسف 🙃
  
"
71214,"
   احسنت يا مولانا اقسم بالله ع الاجابة الاخيرة دي دائماً اعتبر ان الزواج ورعاية الزوجة والاولاد من اهم ميادين التعبد ولا يحسنه ولا يصبر عليه الا مُوَفَق
  ","
  "" من الذنوب ما لا يكفرها إلا الهم بالعيال "".
  "
71215,"
   مينفعش ي شيخ نبقي عايزين كاريرين؟ شغل وجواز؟ ننجح فشغلنا بالقدر اللي ميشغلناش عن بيتنا، ونوفّي حقوق ازواجنا ونسيب مساحة لنفسنا؟ نوزن المعادلة اقصد، مش لازم نرجّح كفة علي كفة، صح؟
  ","

   صح.
  
"
71216,"
   مفيش تعارض بين إنك يكون ليكي كارير وبيت الموضوع كله هو تنازل كل طرف من نحيته شوية عشان المركب تمشي هنقف ونعد قصاد بعض بلاها أحسن دا رأيي
  ","
  👍
  "
71217,"
   وانا عاوزة اتجوز يااشيخ واقعد في البيت وكاريري يبقى ولادى وزوج صالح نعين بعض وبيت هادى كدا واولاد هاديين نربيهم صح على طاعة ربنا..وفي نفس الوقت طموحة باين بيقولوا واهو بكلمك دلوقت من اولى طب بشري وحاجه ٱخر حلاوة😂💔 بدعى ربنا يقدرنى اوفق بين الاتنين حتى لو ضحيت تضحية جزئية من كارير الشغل جزئية بس 😂
  ","

   رب يسعدك .. ويبارك بنات المسلمين.
  
"
71218,"
   وهل احنا ياشيخ لما نفكر في الكارير اللي هو نشتغل ويبقي لينا دور في المجتمع ونساعد الناس يبقي كده أقل منها ؟!
  ","

   لأ !
   
   ما دام لا يؤثر على البيت.
  
"
71219,"
   من هو الزوج الصالح ؟
  ","

   الذي يعتبر زوجته شيئا من دينه، يُسأل عنه بين يدي الله.
  
"
71220,"
   انا طول عمري بفكر في كرير برضه ياشيخ بس مش كرير من دا من التاني الي هو اقعد ف البيت بس مش بيت ابويا لا هههههه
في بيت زوج صالح وذرية صالحة وحقيقي حاسة أن دا افضل كرير ف العالم حتي ولو أخذت  شهادات العالم
  ","

   صدقت.
   
   وأعجبتني دقتك في زوج (صالح) .. لأن غيره يستغل ضعفك أبشع استغلال.
  
"
71221,"
   هو ليه ف ناس بترفض الشغل ؟ 
اومال احنا ليه بنتعلم وندخل جامعات اكيد مش عشان نبقى متعلمين ومعاناة شهاده ويكون تفكيرنا كويس وبس !!
  ","

   كل واحد واللي عايزه حسب تصوره لحياته !
  
"
71222,"
   يا شيخ أنا إتقدملي شخص أحسبه علي دين وخُلق وهو جارنا وبيصلي كل الفروض في المسجد 
ولكن يشرب سجائر، فماذا أفعل؟
  ","

   لو متقبلة العيب ده = حقك.
  
"
71223,"
   💔💔
  ","

   لأ !
   
   بعدين في وقته.
  
"
71224,"
   في تعارض بين لو كويس ومحترم بس رافض شغلي وانا طول عمري بحلم بكارير احقق نفسي فيه؟
  ","

   حقه ..وحقك !
   
   يا واحد هيتنازل .. يا مش هتنفعوا سوا.
  
"
71225,"
   ليه جوزي يشوفني انسانة مفيهاش خير لما برفض اخدم اهله و تحديدا اخواته الشباب اللي لسه مش متجوزين و مراهقة لاخت منفصلة و اتجوزت تاني انا ذنبي ايه اشيل مسئوليتهم جوزي بيعلق علاقتنا ع الموضوع ده يعني يا اقبل كده عشان احافظ على صورته قدام اخواته يا إما التعامل يبقي ناشف و اني أم ابنه فقط و اللي بينا يموت
  ","

   عشان ما حطيتيش النقط عالحروف في هذه المسائل من قبل الزواج !
   
   حد حكيم من أهلك يتدخل.
  
"
71226,"
   ✓✓✓
  ","

   محصلش حاجة .. انسي.
   
   ولا تعودي لها.
  
"
71227,"
   فكرة تربيها علي ايديك دي صدقني هتتعبك الله يهديكم ويهدي تفكيركم
  ","

   أفشل فكرة في الدنيا .. وأسوأ سيناريو للبيوت ..
   
   س:انا شاب ثلاثينى افكر فى خطبة بنت لديها من العمر 17 ربيعا .... طبيب و هى فى الثانوية الأزهرية .... أجد منها القبول و أفضل ذلك السن قبل أن تشوبها خلطة ذلك المجتمع .... أريدها أن ترى الدنيا بعينى .... تعرضت للخطبة قبل ذلك من طالبة فى كلية الصيدلة فترة من الزمن ثم تم فسخ الخطبة
   
   ج: صباح الخير سيدي !
   
   هل أخبرك بشيء ؟!
   
   إن كثيرا جدا مما لدي من قصص الزواج المأساوية = بسبب نفس السيناريو الذي تريد فعله !
   
   نعم .. تكون الصغيرة في البداية مبهورة بشيء جديد في حياتها .. ببعض القطع الذهبية التي ستتفاخر بها على زميلاتها، كما تفخر بلعبة ما من إرث الطفولة القريبة ..
   
   سعيدة بتعليقات المراهقات حولها على ملبسك ومنظرك وأنها شبت لطور النساء (المرتبطات) قبلهن ..ويتم الزواج ..لتجد (آلة) بريئة تجيد قول: نعم ، حاضر ، آسفة .. بلا نقاش ..ويبدأ الشرخ في النمو !الشرخ بين شخصيتك التي ستصدم بأنها لا تقنع بتلك (القطة المغمضة) تماما .. روحك التي تريد من تؤنسها وتكملها .. ولو ببعض (الجدل المتدلل) .. عينك التي تحتاج من تملؤها بشيء من القدرة على أخذ القرار !
   
   وهنا ستظلم روحها البريئة التي لا ذنب لها سوى الانبهار بك.وبين شخصيتها التي تنمو مع الأيام .. وتبدأ في التمرد على عهد (الخضوع) الأول .. روحها التي ستشعر كلما نضجت أنها قد (سُرقت) !
   
   حتى تصلان لأوج الأزمة .. حين تصير أنت مقبلا على ستينيات عمرك .. كهلا لم يعد له في الدنيا مأرب .. بينما المسكينة تبكي عمرها الذي ضاع في سجن من الأوامر والتخويف .. رأته للوهلة الأولى كقصر منيف .. وإمكانية (التمرد) حاصلة، وحصول (الثورة) هنا سيأتي على أخضر الحياة ويابسها.سيدي ..ليس (الفشل) في تجربة مبررا لأحدهم حين يأخذ قرارا متطرفا؛ لمجرد تسكين مخاوفه وتخدير أوهامه .. كمن يقول لا تشربوا الماء أبدا فإنه مالح .. وما يعلم أنه شرب من البحر !بل ابحث عمن تناسبك وتكون كفؤا لها وهي لك كذلك .. ولا تستسلم من أول تجربة ينبغي أن تكون تعلمت منها درسا سوى أن المجتمع مشوه، وكل (الناضجات) بالتالي مشوهات ..سيدي ..لا يحب الارتباط بامرأة لا تملك إلا أن ترى الدنيا بعينيه .. سوى رجل لا يملك الثقة في نفسه، ضعيف أمام ذاته .. وأعيذك من أن تكون كذلك.
  
"
71228,"
   حضرتك انا ثانوية ازهرية ومعايا ٣ حوامل !!
  ","

   حضرتك أبو 15 سنة لو اتجوزوا هيخلفوا عادي !
   
   هي الفكرة في الحمل ولا في إقامة بيت ؟!
  
"
71229,"
   لو متقدملي شخص ينفع نتقابل الاول برا البيت بوجود حد من الاهل ولا عيب ؟
  ","

   ينفع.
  
"
71230,"
   خاطب بنت بس حسسها مش شبهي 
محتاجه تتظبط ف حاجات كتير ومستهتره جدا مبتشغلش بالها بحاجه ومش مهتمه لمذاكرتها وهيا ثانويه عامه السنادي ووالدها حالته ع قده وبيستلف عشان يجبلها فلوس الدروس وهيا مبتذكرش 
ف ناحيه الدين بتصلي ولبسها كويس بس بتسمع اغاني وبتحب فيديوهات التيك توك والكلام ده 
كده ايه الوضع؟
  ","

   الوضع إني مش شايف بنت في ثانوية عامة ينفع تتخطب أصلا !
   
   لسه بدري.
  
"
71231,"
   🌺
  ","

   ييجي بدون ما تكوني عارفة !
   
   يعني مكنش المفروض يقول .. هو يعرف مكان شغلك ويشوفك .. وبس.
   
   غير كده يبقى لأ .. البيت موجود.
  
"
71232,"
   هنا الناس في مصر بتتعامل مع الأمر كأنها كذبة ومفيش كرونا
  ","

   ربنا يسترها ويلطف والله !
   
   مأساة .. رب ينجينا وأهالينا.
  
"
71233,"
   زي اي حد بيخطب اترشحت ليا روحت قعدت معاها مرتين واتوكلت على الله
  ","

   زي أي حد ؟!
   
   للأسف إجابتك نفسها تقلق.
   
   احنا مش بنخطب إلا لما نكون حسينا مشاعر مبدئية .. أو قبول عقلي وعاطفي مهيأ يتحول لمشاعر.
   
   أما حكاية زي أي حد دي تخليني أقولك في خلال شهر لو محستش فيه تغير = سيب بنت الناس فورا.
   
   واصبر على نفسك شوية في موضوع الزواج كله لين تكون قادر تفهم نفسك، وعارف أنت عاوز إيه.
  
"
71234,"
   احنا مهندسين مدنى يا شيخ و المقاولات مش راضيين يدونا اجازه و لو سبنا الشغل مش هنلاقى ناكل ادعيلنا يا شيخ بالله عليك
  ","

   الله يحفظكم ويسلمكم وأهاليكم ويكشف الغمة يا رب ..
  
"
71235,"
   قبل قليل أرسلت لك سؤالاً عن نفس الموضوع وسبحان الله وجدت جوابك ..
لدي تفصيل آخر أن زوجتي على خلق ودين ونحن لدينا أولاد وهي الآن حامل .. ما تشاهده أصابني بصدمة .. لديها احترام شديد في مجتمعها وعندي أيضاً لدرجة أن فتح الموضوع سيحدث شرخاً طويلاً .. كيف يكون التصرف ؟
  ","

   غالبا حالة نفسية عابرة .. ادعمها وتصرف بمسؤولية .. وستتعافى بإذن الله.
   
   زادك الله حكمة.
  
"
71236,"
   ما يمكن العيب منه يا شيخ وهى رغبتها بتبقي ناقصه معاه.. ف رجاله انانيه لازم الراجل يسال مراته بطريقه ما او ف وقت ما بتحب ايه وبيشبعها ولا لا
  ","

   عشان كده قلت لازم يتكلموا سوا بصراحة وحرص على إصلاح العلاقة.
  
"
71237,"
   الوضع بقي محزن أوي ياشيخ
  ","

   بعض من همومك .. تبقيك إنسانا !
   
   وشيء من حزنك -وإن ضقت به- .. لعله سر الجمال الكامن في تعاطيك للأمور ..
   
   الخفة بقدر راحتها .. بقدر ما تصبغ واقعك بـ""التفاهة"".
  
"
71238,"
   يا اللّه 💔 مع إنه يبدو على حضرتك غير ذلك!.. حرفيا إنها دُنيا! هون اللّه على الجميع
  ","

   مش بحب البكائيات !
   
   لكني هيئت برصيد حزن كبير للقدرة على تفهم همومكم هنا ..
   
   كلنا رسايل في حياة بعض.
  
"
71239,"
   س.غ 
طب حكم اللى هى عملته ايه ي شيخ
  ","

   حرام .. وإجرام زوجها في حقها ليس مبررا.
   
   نتفهم ونرحم ونصلح السبب .. لكنه حرام، وليس مبررا.
  
"
71240,"
   ماهو بيشتغل معظم الوقت ولو طلبت ده هيقول اني مش حاسة ومش مقدرة تعبه وبيصعب عليا عشان مش بيلحق ينام اصلا
  ","

   واتجوز ليه إذن ؟!
   
   مفيش حاجة اسمها كده.
   
   فيه حاجة اسمها: أعط كل ذي حق حقه.
   
   ما تتنازليش عن حقك .. بلطف وحسم.
  
"
71241,"
   خاطب ومش حاسس تجاه خطيبتي بأي مشاعر هل لو استمريت معاها يبقى كده بظلمها ولا استنى يمكن الايام تغير مشاعري ناحيتها مع العلم ان خاطبها بقالي شهر بس؟؟
  ","

   طيب خطبتها بناء على إيه ؟!
  
"
71242,"
   الله يسعدك يريح بالك يطمن قلبك ويراضيك، يغفرلك ما سبق وما لحق، يروقك الجنة ويحرم ناره ع آلك أجميعين، يفتح عليك ويعطيك ما يحرمك أبدًا يا شيخ محمد.
  ","

   ربنا يجبر خاطرك !
   
   اللهم استجب.
  
"
71243,"
   افيدني ياشيخي بالله عليك انا متزوجة وزوجي دايما مشغول وبييجي البيت ينام بس وغصب عني مش بقدر اطلب احتياجاتي منه بيكون تعبان وبينام وانا اوقات بعمل حاجة تغضب ربنا لكن غصب عني وبرجع استغفر واندم واقول مش هعمل كده تاني لكن برجع اعمل ايه حاسة ان ربنا غضبان عليا
  ","

   لازم تكلميه وتطلبي حقك .. وربنا يهديكم لبعض.
   
   ما قيمة حياة كهذه ؟!
  
"
71244,"
   انا باجي هنا اتنفس
  ","

   وأنا كمان !
  
"
71245,"
   ببساطة ازاي وانت واقف مكانك مش عارف تتحرك ولا فارق حاجة ولا حد معاك ولا عندك أمل  في بكرا ولا في اي حاجة
  ","

   أنا فاهم المقصود .. ومعترض على المقصود ده نفسه !
   
   مفيش حاجة في الدنيا تستحق توصلك لهذه الحالة ..
   
   هنحزن وهنقع وهنبتلى .. لكن مش هنستسلم ومش هنفقد يقيننا وتوكلنا وحسن ظننا !
   
   ما معنى كوننا مسلمين إذن ؟!
  
"
71246,"
   الكيلو بكام ي شيخنا؟😂
  ","

   على حسب معاه بقدونس ولا لأ 🤦🏻‍♂️
  
"
71247,"
   هل  تم وقف الدروس وصلاة الجماعة عندكم؟
  ","

   الدروس تحولت للأونلاين .. الجمعة قاصرة على العاملين في المسجد .. الجماعة مستمرة ولله الحمد !
   
   يا رب رضينا بابتلائنا في مساجدنا، وبإذنك نعي الدرس .. ونستدرك التفريط .. ونشكر تعوّد النعمة ..
   
   غير أننا نعوذ بجلال وجهك أن نبتلى في رمضان !
   
   ارفعها عنا يا رب؛ فلا تفجع قلوبنا بحرمان التراويح والتهجد ..
   
   يا رب أنت تعلم أنه شهر زادنا لعامنا كله ..
   
   يا رب لا تؤاخذنا يا رب ..
   
   يا رب صلاة جامعة، لا في الرحال .. يا رب عودا للمحاريب والقنوت وختم القرآن على خير حال.
  
"
71248,"
   علاج فقد الشغف اية ياشيخ
  ","

   عادي .. شوية وينزل السوق تاني بإذن الله !
   
   (بلاش بالله الأسئلة الملتفة حول نفسها دي .. خدوا الدنيا ببساطة شوية).
  
"
71249,"
   حاسس اني ف ثانيه خسرت كل حاجه يا شيخ ، مره واحده كده كان معايا كل حاجه وفجأه خسرت كل حاجه تعبان اوي ربنا يعلم
  ","

   أنا عشت نفس ده قبل كده !
   
   صدقني المهم تكون قريب من ربك .. أي حاجة هتعوضها أو هيرضيك عن فقدها بما لا تتوقع ..
   
   بس قرّب واصدق واثبت.
  
"
71250,"
   مع احترامى الشديد ، بس ازاى يقول لاخوه
  ","

   أخته !
   
   وعموما كونه يقول حاجة زي دي لحد من العيلة فده دليل يخوف من إنه سبب في هذه الأزمة بطريقة أو أخرى.
  
"
71251,"
   بشو بتنصح الشباب والبنات في ظل هذا الوباء واللي عندهم ذنوب ومعاصي ؟
  ","

   كل واحد فينا عليه مسؤولية خاصة .. أن يعيد حساباته، ويجدد توبته لربه.
  
"
71252,"
   اكتشف زوجته تشاهد إباحية، سؤالين:
يعمل إيه؟
وهل لها حكم زنا المحصن في #الإثم؟
.
بتكلم عن أخويا اللي سألني وانا مش عارفة أقوله إيه 😩😞
  ","

   زنا إيه بس الله يهديكم !
   
   ذنب .. ممكن له مسببات نفسية، أو ضعف ديانة، أو اضطراب في العلاقة الخاصة.
   
   وبدل ما يعرفك وينيل الدنيا المفروض يقعد معاها هي ويتكلموا ويوصلوا للسبب ويعالجوه .. هل ده إدمان عندها من قبل الزواج ولا طارئ .. وهكذا.
   
   وكل حالة ولها حكمها.
  
"
71253,"
   ROADTRIP! Where are you going and who are you taking with you?
  ","

   ربنا يرفع الغمة يا آسك !
   
   وساعتها نطلع ونتكلم براحتنا ..
   
   درس للبشرية كلها ..
   
   اللهم أريتنا قدرتك .. فأرنا يا كريم رحمتك.
  
"
71254,"
   طيب ابعت لحضرتك السؤال بأنهي صيغه تاني عشان اعرف الإجابة ؟
السؤال كان بخصوص قيام الليل
  ","

   ما شفتوش والله !
   
   وقيام الليل شرف المؤمن .. حافظ عليه ولو ركعتين ووترا قبل نومك ..
   
   لا حرمنا الله الأنس بمناجاته .. ما حيينا.
   
   هيا قم .. اسجد واقترب ..
   
   ألقاكم يا صحبة الجنة 💚
  
"
71255,"
   من اجمل الفيديوهات اللى شوفتها فى حياتى  والله هونت عليا سنين فاتت
  ","

   الله يسعدك 💚
  
"
71256,"
   م انا دلوقتي ظروفي متسمحش اني اتقدملها واخطبها+ دي مش ظروف ماديه ولا حاجه
بس انا لسه شاب ولسه مكونتش نفسي
  ","

   يبقى تبعد وتسيب بنات الناس في حالها !
   
   إن لم تدخل من الباب كرجل .. فلا تتسلل من النافذة كلصّ.
  
"
71257,"
   أبو انس هو حضرتك وقفت الدايت؟؟؟؟👀👀
  ","

   بعد انتكاسة مناسف .. عائدون بإذن الله 😃
   
   (من تمرين أمس).
  
"
71258,"
   ليه من كلامك حاسة أن كثيرات البكاء عيب مثلا او تشيب من حلو
  ","

   أبدا !
   
   صفات المرأة ممدوحة في جنسها .. مذمومة في جنس الرجال ..
   
   والعكس صحيح.
  
"
71259,"
   متى ستغمرنا السعادة؟
  ","

   حين نذكر في الجنة كم كنا هنا نرجوها !
   
   كل ما نذوقه في الدنيا من فرح مجرد عينات مقلدة زائلة مختصرة جدا من ذلك المعنى الحقيقي، الدائم.
  
"
71260,"
   انا بنت ومصدومة أن والد باعت ليك كده
  ","

   وحدة الرجل وألمه تفت فيه أضعافا !
   
   لا يغرنكم أن الظاهر جلد ولا مبالاة ..
   
   هو أصلب بلا شك من جنس كثيرات البكاء .. لكنه إن بكى فقد أوشك أن ينهدم.
  
"
71261,"
   شيخ
في بنت بالدفعة،من فترة بنتعامل مع بعض وقت الحاجة فقط وحتى انه ما في اي كلام خارج العمل أبدا
مؤخرًا بديت أحس اني بفكر فيها زيادة و بديت احس معاملتي معها و العكس بتتغير حقيقة مش عارف ابطل تفكير
كثير كنت اسمع كلام حضرتك و دايمًا مقتنع فيه، بس ما بعرف شو صار.. انصحني لو سمحت لإنه عارف الموضوع مش صح
  ","

   عشان كده شرعنا الحكيم دايما بيقفل الباب من البداية !
   
   كل المصايب بتبدأ من علاقة كلها أدب واحترام وكده.
  
"
71262,"
   كتعب من كونى وحيداً مذنباً مذنباً مذنباً مذنباً وساذجاً عاطفياً أريد الله وأريد الجنة أحب الله والرسول و أحب الجنة أقع كل يوم فى الذنوب وأكره نفسى أشد الكره أظننى بحاجه لصحبه صالحه ولكن أين أجد من يفهم معنى الصحبه من يرضى الله فى .
أشعر أننى بحاجه لزوجة ولا أمتلك المال 
فضفضه وشكرا لو تفضلت
  ","

   اقطع الأمل يا صاحبي في الناس .. وعلّق رجاك برب الناس !
   
   أقبل عليه صادقا .. لا تيأس مهما وقعت .. الباب مفتوح، مهما كنت ابتعدت ..
   
   ما سيفيضه ساعتها في قلبك من الأنس به والفرح بقربه وحسن الظن في تدبيره = يغنيك عن الدنيا وما فيها.
  
"
71263,"
   الترفع عما يحبه عامة الناس، البسطاء منهم خاصًة، حتى لا يُحسب المرء منهم، هو أحد أشد ألوان الكبر كراهيًة إلى نفسي.
  ","

   لله در البسطاء .. سليمي الفطرة، مخمومي القلوب !
   
   وليس كل ما يحبه العامة ممدوحا .. وليس كل ترفع كبرا مذموما.
  
"
71264,"
   اروح اصالح البنت ال بحبها واعترف بحبي ليها!
  ","

   يا تروح تخبط على باب بيتها وتخطبها .. يا تبعد عنها !
   
   أي حاجة غير كده = يبقى لا عرفت الحب، ولا شميت عطره.
  
"
71265,"
   ونزل طال عمرك دي ما شفتهاش 😏
ياخي انا بحبك ولسة موصي والله علي صباعيين موز وطبق فاكهة لأجل الحظ يعني 😂😂
  ","

   معلقة آيس كريم فانيليا بأه فوقهم .. وعلى الدنيا السلام 😍
  
"
71266,"
   حل الوحده يا شيخ
  ","

   الصبر.
  
"
71267,"
   انا  هعيط ياشيخ عشان ترد والله 🙂💔💔💔💔
  ","

   فيه أزمة عالمية في المناديل والله !
  
"
71268,"
   والله في ناس متجوزين وكأنك يا ابو زيد ما غزيت كانوا القرد التاني نفع نفسه 😁
نزل طال عمرك
  ","

   موز كتير بأه ! 🤣
  
"
71269,"
   🍒🍒
  ","

   عديها .. محصلش حاجة ..
   
   الأمر بسيط.
  
"
71270,"
   شيخ محمد
حضرتك مش متضطر توضح ليه اتكلمت كدا في الأول
نحن نعرفُكَ ونعرف كم أنت حريص على مصلحتنا ونعلم منك أنك تلين في موضع اللين وتشد في موضع الشدة ولكم تعلمنا منك وبسببك وعلى يديك
نظن بك الخير ونرجو من الله أن نكون صحبتك في الجنة💚
رضى الله عنك وأرضاك ورزقك خيري الدنيا والآخرة
  ","

   جزاك الله خيرا ..
   
   وهذا لا يعني صحة تقييمي دوما !
   
   المهم أني أسعى لما أراه صوابا ..
   
   اللهم السداد في العمل .. والعفو عن الزلل.
  
"
71271,"
   عايز اتجوز 🙄
  ","

   فيه مثل بيقول:
   
   كان القرد نفع نفسه 🙃
  
"
71272,"
   بتفق مع ردك ي شيخ جدا
انا كنت غافله برضو بس فوقت قبل فوات الأوان الحمدلله
كل عيلتي قالتلي عليه أنه سيء وانا مصدقتش حد
لكن لما بعدت عنه وقررت انساه عرفت أصله السيء وشوفت حاجات كتير كنت في غفله عنها.
هو لو سيء فعلا ابعدي عنه وربنا هيرزقك الخير صدقيني🌸
  ","
  ….
  "
71273,"
   شيخ ليه البنات الي مش بيتقدملها عرسان بتبص انها مش حلوه وانها قليله وبجد انا نفسيتي تعبت من الحاجه دي والسؤال الي برددو لنفسي طول الوقت هو انا وحشه صحابي كلهم احلي مني اكيد عشان بيتقدملهم ناس لحد مكل صحابي بيقولوي انتي بجد مش بيجيلك حد انا تعبتت
  ","

   ما ينفعش تكوني رابطة قيمتك في الحياة .. شكلك ورضاك عن نفسك .. بوجود حد في حياتك !
   
   أنت مش قليلة ..
   
   مش قليلة في دين ربنا .. ولا قليلة في النعم اللي ربنا من بها عليك ..
   
   أقبلي على نفسك .. واصنعي عالمك الخاص الذي تسعدين به .. وسيبك من أي حاجة تانية !
   
   ونصيبك هيجيلك لغاية عندك.
  
"
71274,"
   انا اسفه لحضرتك بس دي مش طريقه ترد بيها علي حد ..المفروض في النصح تكون هين  لو مش قادر تجاوب بطريقه لطيفه ياريت متجاوبش  لنا شفت السؤال صدفه لكن حقيقي اتضايقت جدا من حضرتك  الله يصلح حالك
  ","

   تقييمي إن اللين هنا ما ينفعش !
   
   تقييمي إنها غافلة ومش فايقة وبتضحك على نفسها.
   
   ممكن تقييم صحيح وممكن خطأ .. المهم إن ده تقييمي.
   
   للأسف رضا حضرتك أو ضيقك مش هيفرق معايا خالص !
   
   بوركت.
  
"
71275,"
   بسم الله الرحمن الرحيم:-

""فَبِمَا رَحْمَةٍ مِّنَ اللَّهِ لِنتَ لَهُمْ ۖ وَلَوْ كُنتَ فَظًّا غَلِيظَ الْقَلْبِ لَانفَضُّوا مِنْ حَوْلِكَ""

صدق الله العظيم
  ","

   صدق الله وبلّغ رسوله ..
   
   وأخطأت أنت في التقييم وتباردت في النصح والتقويم.
  
"
71276,"
   طيب ياشيخي لو هو كان سيء فالماضي ودلوقتي تاب لله وبقا كويس وبيحبني وانا كمان بحبه من طفولتي بس ماعرفتوش ولا عرفت حد  واتخطبت لغيره بس ماقدرتش عشان مش شايفه غيره وسيبت خطيبي عشان ماظلموش وهو بيحاول بكل الطرق مع اهلى ومش موافقين بردو بيحكمو عليه من ماضيه .. اعمل ايه ومش عايزه اكون عاقه لأهلى
  ","

   والله يا بنتي غالبا في مثل هذه الحالات بيكون تقييم الأهل صحيح .. وبتلبسي حضرتك في الحيط وبتندمي بعد فوات الأوان !
  
"
71277,"
   باركلي يا شيخ انا بطلت عك الحمدلله 🥰حياتي أصبحت اجمل بكثير ...(ولو كان هناك بعض الشوق له لئلا اكذب ) واعلم انها فتره وسيزول هذا ايضاً يا من علمتنى معني الحياه النظيفة 😌🥰
  ","

   حمدا لله على السلامة.
  
"
71278,"
   لسه صغيرة بس ياشيخنا بكرة تفوق بعد فوات الاوان .في الغالب البنات سابت نفسها للسوشيال والقصص بطريقة غير عادية وماشين في نهج التقليد الأعمي وبمبدا بكرة ربنا يهديه تحت شعار الحب
  ","

   والحب من كل هذا براء.
  
"
71279,"
   لي القسوة دي عليها يا دكتور . اصلا معظم البنات بتحب الولد الل يحبها علشان فطرتها كدا.
  ","

   لا تظلمي الفطرة بالله !
   
   اللي تكون عارفة إنه سيء ومش مناسب وبرضه بتقول بحبه وعايزة تعادي أهلها والدنيا عشان اختيار زبالة = تبقى واحدة ضعيفة وفطرتها منتكسة ومحتاجة تفوق.
   
   أبغض نمط لقلبي هو هذا النمط العاجز .. الباحث لعجزه عن تطبيع وتأصيل.
  
"
71280,"
   ازاى أنسي شخص بحبه؟ 
ايه الحلول عايزة انساه للأبد علشان اعرف أعيش
  ","

   النسيان قرار .. مش زرار:
   
   ( ١ / ٢ ) :
   

    https://www.facebook.com/m.atiia.soliman/videos/1527835560629617/
   

   ( ٢ / ٢ ) :
   

    https://www.facebook.com/m.atiia.soliman/videos/1527841867295653/
   

"
71281,"
   مرتبطه من 3سنين والسنه دي الموضوع اتطور لدرجه اني بقت حاسه انو فاكرني مرتوا ولا حاجه حضرتك فاهم قصدي طبعا وانا محبتش كد ونظرتي في اتغيرات انا خايفه من ربنا اوي خايفه ميسامحنيش. لو ضعفت في مره ممكن ربنا يسامحني
  ","

   أول كلمة كافية إني مكملش قراية .. وأقولك فوقي من العك .. ونضفي حياتك !
  
"
71282,"
   نفسي بجد تجاوب ع السؤال يا ريت يا شيخ 
  شب حبني حب شديد وتقدملي أهلي رفضوه لأنه سيء ، ورجع تقدم أكتر من مرك، واترفض، أنا حبيته، لكنه سيء مش عارفة أعمل إيه
  ","

   ما هو أنت كده أسوأ منه الحقيقة !
   
   يا خسارة تربية أهلك فيك.
   
   ربنا يهديك وتفوقي لنفسك يا رب.
  
"
71283,"
   استحلفتك بالله ترد عليا
انا خطيبي شخص حامل للقرآن ومحترم وعلى خُلق وملتزم
وسألنا عليه وعلى عيلته
اتبعتلي على الأسك من أنون انه منافق وممثل
وحد بيشتم عليه
انا مش عارفه دا حقيقي ولا حد بيشتغلني ولا ايه بالظبط
انا قلبي وجعني من الاسئلة
اعمل ايه انا!
  ","

   طنشي !
   
   مرضى القلوب والحسدة كثر ..
   
   ما دام الولد كويس فعلا.
  
"
71284,"
   متزوجة ومعايا طفلة وانا الست والراجل ف البيت انا المسئولة عن كل حاجة ودا تاعبني وضاغطني بجانب اني ف كلية وبينزل من شغله يقولي فرض عليك تهزري وتفرفشي وتخرجيني من اللي انا فيه وحاليا كنت تعبانه ومتضايقة ف بقوله بس بسبب الضغط اللي انا فيه قالي لأ خدي حاجتك وروحي ع بيتكم وانا جيت ومش عايزه ارجع
  ","

   ده ما يتحلش على آسك !
   
   ده محتاج تقعدوا وتتكلموا وتحطوا نقاط محددة لحياتكم تمشوا عليها .. بدون ما حد ييجي عالتاني ..
   
   كل واحد يقوم بدوره والتزامه ناحية الشريك.
  
"
71285,"
   والفراغ العاطفي مع المتزوجة . تعمل فيه ايه
  ","

   تدافع عن حقها في ملء هذا الفراغ من زوجها !
   
   تتناقش معاه .. تتكلم وتصرح .. تستدرك العيوب والمشاكل والأسباب اللي ودتها للمنطقة دي ..
   
   ولو مفيش فايدة = فالخيار لها .. حاجة من اتنين :
   
   - تستمر ما دام الوضع قابلا للاستمرار، مش واصل لحد الأذى المستنزف .. تكمل مقابل مميزات تانية تقدر تتصبر بها، وتحتسب الحرمان في هذه الزاوية ابتلاء ترجو عليه الثواب من الله .. وتملأ حياتها بهواية أو بتعلم مهارات تحبها .. ثم امتنان أولادها لها وقربهم منها = يشبع كثيرا من العاطفة (وإن كانت لا تغني تماما عن النوع المفقود) .. تصبر وتحافظ على نفسها من الفتن وأسبابها وكل ما يقربها منها.
   
   - تطلق .. لكن تكون فاهمة تبعات هذا القرار كويس .. وإنها ممكن تكمل حياتها كده، سيما في مجتمع زي مجتمعنا !
   
   وإنها هتقدر تغني نفسها وتحوط أولادها وترتاح من ضغط معين، لو شايفة هيساعدها غيابه تكمل حياتها أحسن.
  
"
71286,"
   السلام عليكم لو سمحت انا بنت وكنت بكلم ولد قبل كده قريبي وكنت صغيره ف اعدادي تقربيا وهو كان ف جامعه سبني وخطب واتجوز وخلف انا الحمدلله بحمد ربنا اني مكنتش من نصيبه ولا زعلانه اننا سبنا  بعض  بس كل ماافتكر بضايق وبقعد اعيط ازاي كنت بكلمه وكده  وديما كنت بستغفر ربنا ويسامحني  # هكمل ف سوال تاني
  ","

   https://www.facebook.com/m.atiia.soliman/videos/1454248847988289/
  
"
71287,"
   الفراغ العاطفي اللي عندي اعمل فيه ايه حاسه اني وحيده اووي؟
  ","

   تقبليه .. تعايشي معاه .. احتويه بالتقوى والصبر وملء أيامك بما ينفعك.
  
"
71288,"
   تجاوزنا كتير انا وخطيبى وكل مرة نقول اخر مرة ونستغفر ربنا كتير بس بنضعف والحمد لله هنكتب الكتاب كمان 15 يوم . ربنا هيغفرلنا اللى فات !؟ حاسة انى مش كويسة
  ","

   من تاب = تاب الله عليه.
  
"
71289,"
   Best photo op: sunrises or sunsets?
  ","

   أفضل الغروب !
   
   إن كان يوما سعيدا .. فما أجمل ذكرياته ..
   
   أو غربت شمس الأحزان .. فيوشك الفجر أن يأتي بالفرج.
  
"
71290,"
   تعامل بابا معانا مش أحسن حاجه كمان هو سايبنا و قاعدين عند جدتي 
أنا حاسه إني أبحث عن صفاته اللي بحبها فيه يعني حتى لو الشكليه في أي رجل بشوفه و خايفة الموضوع يتطور لإني أبحث في الزواج عن بابا و بس مش زوج بشكل طبيعي
مع إني 21 بس ألتفت لمن يمتلك شعرا أبيض
  ","

   محتاجة استشارة نفسية.
   
   والأمر بسيط بإذن الله.
  
"
71291,"
   ما أجمل هؤلاء الأنقاء، لمجرد كلامه معها بدأ يتقطع :')

أتوقع كلنا كنا مثلهم وتألمنا بالبداية
واستغفرنا رب العالمين كثيرولكن
بدأنا نعتاد على الذنب ونشوف انه مجرد هذا الكلام البسيط عادي لحتى ما تمادينا وتمادينا وصارت طريق الرجعة صعبة علينا
نصيحتي الك يا صاحب السؤال
بالله عليك حافظ على شعور التأنيب هذا
  ","

   أحسنت ..
  
"
71292,"
   احدد قيمتي ازاي؟
  ","
  😁
  "
71293,"
   شيخي كان في بنوته قالت إنها رأت الرسول في الحلم وقال لها نجاه أمتي في شعرة في سورة البقرة ...والبنت شافت الشعره وانا وابنه عمي رأيناها هل هذا معني لشئ
  ","

   تخاريف !
   
   دين الله ومقام رسول الله أعلى من عك الفيس.
  
"
71294,"
   غ. س نفس الحاله كدا يا شيخ بس انا بنت اعمل ايه🥺
  ","

   نفس الإجابة.
  
"
71295,"
   شاب كان بيننا اعجاب مشترك ودخل وسيط.بيننا وكان فى وعد بالتقدم اعتذر فجأة وعلمت بعودته بعدها لخطيبته حاليا تركها واعتذر وطلب التقدم اوافق ولا لا ،هو كويس؟
  ","

   رأيي = انسي الموضوع.
  
"
71296,"
   كنت معجب بواحده ،وللأسف ، إستسلمت ودخلت كلمتها ،إزي أكفر عن ذلك الذنب ده ؟ مع العلم إني مش بكلمها دلوقتى .
  ","

   من تاب = تاب الله عليه !
   
   انس .. وكمّل حياتك .. وأصلح علاقتك بربك.
  
"
71297,"
   ببساطة شديدة امي اتعرفت على واحد و عايشين قصة ولا كأنهم متجوزين و لما عرفت انا و اختي اتهزينا و كرهناها و محبيناش نواجه لحد ما عرفنا انه بيخلع منها و بيقولها بناتك اللي قالولي ابعد فساعتها واجهناها و قلنالها خليه يطلعنا برا الحوار و من ساعتها واحنا بنتعامل عادي عشان ربنا بس بنكرهها جدا
تنصحنا بإيه
  ","

   ببساطة شديدة اسمعوا اللايف ده وتفهموا بإذن الله ..
   

    https://www.facebook.com/m.atiia.soliman/videos/1806787436067760/
   

"
71298,"
   هو فيه كده بجد ي شيخ ، 😔
  ","

   وفيه أسفل وأقذر من كده !
   
   عموما دي مش القاعدة أبدا ولا الغالب ولله الحمد .. دي استثناءات مريضة، لكن موجودة ومش قليلة.
   
   بس لازم نجاوبها .. ما نغمضش عنينا وننكرها، زي كتير من الجهال الذين يظنون الإنكار ينفي الوجود، وأخطر من ده لما يشرعنوا هذه الغفلة والسلبية.
   
   محدش يقلق .. احمدوا الله على العافية وبس.
  
"
71299,"
   تديه بالي في رجلها 🙄🙄🙄
  ","

   وباللي أوسخ من كده كمان !
   
   من ظن أن شرع الله يوجب برا لأب كهذا = فقد أعظم على الله الفرية.
  
"
71300,"
   بعد اذنك يا شيخ 
ايه السبب اللي يخلي اب يعمل كده في بنته ؟
  ","

   مريض بانتكاس الفطرة.
  
"
71301,"
   لما بنشتكي للام بتقولنا معلش اومال لو ما جربش فيكي هيجرب في مين
  ","

   ما هو لما تنتظري عشان تشتكي = يبقى تستاهلي اللي يجرى فيك !
   
   وبعدين ما هو اللي يطلع حيوان كده = لازم اللي هتربيه أم زي دي.
  
"
71302,"
   وبالنسبه للاب لما يعمل كده ؟
  ","

   تقطعه وتبتعد عنه .. ولو حاول يغصبها = تديه باللي في رجلها.
  
"
71303,"
   ما هي أكثر الكلمات أو العبارات التي تستخدمها طوال الوقت؟
  ","

   بحبك يا رب.
   
   سبحان من يجريها على لساني .. لها معي مدة !
   
   ولله ما أجمل طعمها بقلبي .. في كل حالاتي.
  
"
71304,"
   هل يجوز لي قطع رحم اخ تحرش بي اكتر من مره
  ","

   يجب.
   
   حتى يتوب لله .. ثم يعتذر لك .. وتتجاوزي أنت الأثر النفسي لجرمه الحيواني ..
   
   ما تخلطوش بين أحكام الدين وبين الجبن والضعف .. قاتل الله الجهل الذي شوه مقاصد الشريعة في نفوسكم.
  
"
71305,"
   الله يرضا عنك ويراضيك ويفتح عليك بالخير والتيسير ويبارك فيك وبآلك أجمعين ومن سمع عنك لا يسمع غير الخير ولا يري بك الناس إلا خير ويجعلك من عباد الله المقربين يا شيخ محمد الله يزيدك من نعيم ربنا بالخير والفتح المبين🤲
  ","

   آمين .. آمين .. آمين ..
   
   جزاك الله خيرا وجبر خاطرك ..
   
   اللهم استجب.
   
   ألقاكم يا صحبة الجنة 💚
  
"
71306,"
   ليه يا شيخ؟
  ","

   عشان مش وازن المعادلة صح !
   
   ما هو أكيد فيه أحسن منك .. وأكيد فيه أحسن منها ..
   
   الفكرة إن كليكما مقتنع بإن الآخر هو الأنسب .. بدون تعقيد وكلكعة.
   
   أما حكاية تتعلق بي عشرات أضعاف .. بالتالي أنت منتظر مقابل عشرات أضعاف لما تبذل في أي حاجة .. ودي معادلة هتدمر اللي معاك، ومش هتحسسك بالرضا .. أبدا.
   
   الدنيا بسيطة .. مش محتاجة كل ده.
  
"
71307,"
   يعني مش شرط يتزوج بزانيه مثله بالله ترد ياشيخ
  ","

   من تاب = تاب الله عليه !
   
   آية:  "" الزاني لا ينكح إلا زانية أو مشركة "" في المقيم على الكبيرة، عياذا بالله.
  
"
71308,"
   انا الحاجات دي بتخوفني من البنات والله وانا على وش خطوبة .. ممكن أخطب واحدة وتبقي جواها بتقول ""كان فيه احسن""؟ انا لو ماحستش شغفها وتمسكها وحبها ليا وتعلقها بيا قدي ١٠ مرات ماكملش معاها خاصة أن البنت فطرتها عاطفية اكتر فدا المنطقي واكيد ماقصدش تقعد تقولي بحبك او كدا قصدي احساس عام ودا بيبان ..
  ","

   الحقيقة باللي قلته ده فأنت محتاج تخاف من نفسك !
  
"
71309,"
   - وين تكُون جاذبية الشخص بنَظرك؟.
  ","

   في قلبه .. في روحه التي يلوح طيبها في وجهه.
  
"
71310,"
   كيف ينتهي؟💔
  ","

   بتجفيف منابعه التي تمد في الوهم !
   
   وغلق أبوابه التي تستجلب الهم.
  
"
71311,"
   الحب من طرف واحد ؟
  ","

   عذاب .. لا بد أن ينتهي !
   
   مهما كان الثمن.
  
"
71312,"
   دي حقيقة 😂😂
  ","

   عيب .. احنا فايقين 😌
  
"
71313,"
   يا شيخ ممكن ترد عليا هو حرام الزوج يساعد زوجته التي تعمل وتربي في اعمال المنزل ؟
  ","

   طبعا ده سؤال مفخخ وهيتاخد سكرين شوت لواحد غلبان راجع من شغله مطحون وطالع عينه !
   
   عموما ساعدوا بعض .. واعذروا بعض .. وارحموا بعض.
  
"
71314,"
   خطيبي دايما هو اللي بيفتح الحوار وهو اللي بيسأل وهو اللي بيراسل الأول برأيي كده هو الطبيعي لان هو الطالب وانا المطلوبة وهو الراغب وانا المرغوبة فهو كان متقبل ده بس دلوقتى بيحتج ومش عاجبه  وأصبح يتعمد ما يسألش ويعاند هل أنا غلط؟
  ","

   طبعا !
   
   هو اللي يبدأ غالبا .. لكن مش معنى ده إن حضرتك تتحولي لعدم المبالاة.
   
   مع التنبه لالتزام الحدود.
  
"
71315,"
   طب بالنسبة لموضوع (كان فيه أحسن) ده نتعامل معاه إزاي
إزاي نكسر اللوحات السينمائية اللي عشنا عليها ديه
  ","

   دايما فيه أحسن !
   
   أحسن منه ومنك ومني ومن الكل ..
   
   الفكرة إن ده هو الأنسب والأرضى والأفضل لنا ..
   
   اللي نظنه أحسن كان ممكن يكون سبب عذابنا.
  
"
71316,"
   يعني لو مع الوقت كان في استقرار "" اطمئنان ورضا تام"" بدون لهفه البدايه طبيعي صح
  ","

   طبيعي .. ما دامت الحياة ماشية كويس.
  
"
71317,"
   انا متزوجة وتعبانة جدا تعب نفسي بقالي فترة وجوزي ف الجيش وميعرفش اني تعبانة
كلمت راقي شرعي ف الموبايل وزوجي ميعرفش هل كدة حرام عليا
  ","

   ما تكلميش حد !
   
   ادعي ربك والجئي له .. ولما زوجك يرجع عرفيه .. ولو احتجت علاج نفسي روحي وبس.
  
"
71318,"
   هل شغف البدايات بيستمر ولا 

وليه بيكون فيه شغف ف البدايه وينطفئ ومتي لا ينطفئ
  ","

   كل مرحلة ولها جمالها !
   
   شغف البداية .. استقرار الرحلة .. أمان النهاية.
  
"
71319,"
   هو انا بصراحه حضنت واحد من سنه بس انا توبت وعايزة اكفر الذنب ده
  ","

   انسي .. وما تعمليهاش تاني وحافظي على نفسك.
  
"
71320,"
   أستاذ محمد
أنا وخطيبتي ف الاغلب متفقين ف كل حاجه تقريبا الحمد لله
هي وأهلها بيبصوا ع المكان اللي هتعيش فيه وانا قلت لها لو مش موافقين خلاص ووافقوا وبعدين رجعوا ف كلامهم وعايزين مكان بمستوى كويس
انا اقدر احقق طلباتهم بس انا مش مرتاح لكده وانا عايزها وهي متمسكه بيا جدا
اعمل ايه
  ","

   يا سيدي ما دام في مقدرتك = فده في مصلحتك ومصلحتها !
   
   سيبك من أهلها .. وما تصدرش الكرامة في حاجات ما تستاهلش.
   
   أنا عارف نقطتك في تغيير كلامهم بس ده مش هيسري على حياتك بعدين .. وما دمت لقيت اللي تتمسك بها وتتمسك بك = فدي نعمة حافظ عليها، ما دمت تقدر.
  
"
71321,"
   طب اللي بسلبية وضعف شخصية ده مؤشر سئ لبعد كده.. مع وجود بدايات الزهد كما وصفت حضرتك!
  ","

   طبعا مؤشر سيء !
   
   هتيجي في وقت وتحسي إنك بقيت راجل البيت .. وده شعور قاتل للمرأة السوية.
  
"
71322,"
   انا و خطيبي بقي مش بنتخانق خالص و هو دايما مسالم كدة هو الشخصية دي كويسة
  ","

   الغريب إن الشخصية المسالمة تماما دي أحيانا تقابل بزهد مع الأسف !
   
   إلا لو كانت مسالمة بنضج وفهم واحتواء .. مش بسلبية وضعف شخصية وجبن عن تحمل مسؤولية القرارات والمواقف.
  
"
71323,"
   هوا لو انا وخطيبتى بنتخانق كتير ده عادى؟
  ","

   الخناقات والتخبيط في بداية العلاقات عادي !
   
   المهم تكونوا بتحترموا بعض حتى وقت الاختلاف .. وبتكون لكم في الآخر نقطة تتفقوا عندها ..
   
   حتى تصلا للمنطقة الوسطى المريحة .. التي تتسم بالتفهم والنضج.
   
   أما الخناق عمال على بطال، مع احتوائه لإهانة ولا تستفيدوا بعده شيئا = فنذير خطر، غير مبشر.
  
"
71324,"
   ولو تاب هي تقبل توبته؟ واذا احب بعدها فتاة صالحه هل يتزوجها والا لن يتزوج الا زانيه
  ","

   نعم !
   
   من تاب = تاب الله عليه.
   
   المهم يصدق في توبته .. ومن تمام التوبة أن يستتر بستر الله.
   
   أما السؤال الأول فحالة مختلفة .. هو ما زال مقيما على جرمه، والمغفلة بتدعيله يهتدي عشان -قال إيه- بتحبه.
  
"
71325,"
   طب ما هو هيتوب يا شيخنا
  ","

   يتوب مع نفسه .. مش مسؤوليتها هي خالص.
   
   بلاش عك .. وترجعوا تعيطوا.
  
"
71326,"
   بس هي بتدعي علطول أنه ربنا يهديه ادعوله انتوا كمان
  ","

   مش قلت مغفلة !
  
"
71327,"
   هل يمكن لزاني أن يتوب إذا أحبته فتاه ويصبح لها وحدها
  ","

   بقول للمغفلة تبعد عنه الآن، للأبد !
   
   وهو يتوب مع نفسه وينصلح حاله لله.
   
   أو هو حر ..
   
   المهم هي تنجو بنفسها.
  
"
71328,"
   غ.س كيف تكون التوبة اصادقة يا شيخ ؟
  ","

   بالإقلاع وغلق الأبواب والعزم على عدم العودة .. والإكثار من الطاعات والاستغفار والثبات على القرب.
  
"
71329,"
   ممكن رمضان ييجي علينا واحنا فى الحال ده 
اقصد كورونا يعنى
  ","

   اللهم لا.
  
"
71330,"
   يعني انا من النوع اللي مش ممكن يحب ولا يرتبط بحد وكنت بستحقر اللي بيعملوا كده لكن عملت زيهم ودلوقتي بندم وخايفه ربنا يردهولي في مستقبلي
  ","

   توبي لله وارجعيله .. وانسي اللي حصل كأن لم يكن.
   
   لعله درس لك تتعلمين منه رحمة الناس، وحب الهداية لهم.
  
"
71331,"
   حاسه ان الكلام دا حضرتك بتخاطب بيه نفسك
  ","

   الحمد لله على ما وهبنا من حروف نتخذها درعا ضد الآلام والجراحات .. الحمد لله على ما علمنا من معان نتترس بها من أسهم الخيبات !
  
"
71332,"
   انا مدرسه انجلش عشان شديت ع ولد شويه لأنه قصر ف مزاكرته جه انهارده قالي انا دعيت عليكي ف صلاه الفجر والظهر...هل ربنا ممكن يستجاب دعائه؟
  ","

   قوليله:  وأنا دعيتلك ربنا يهديك وتذاكر وتشوف مصلحتك.
   
   ما تقلقيش.
   
   المهم تحرصي على النصح والتقويم، ولو بنوع من الشدة .. لكن دون إهانة أو مذلة.
  
"
71333,"
   ولو كان مفقودًا من البيت نفسه.. الأمر صعب يحتاج إلى مُجاهدة شديدة فصبرًا يا الله!
  ","

   الصبر عنه والثبات فيه = باب من أبواب الجنة في زماننا هذا.
  
"
71334,"
   سيبت خطيبي عشان بيدخن بس 
لاني بكره ريحة الدخان وبكره السلوك نفسه ومش عايزه جوزي  يبقي صحته تعبانه ومش عايزه عيالي باباهم يبقي مدخن 
انا غلط؟
  ","

   حقك !
   
   واللي شايفة إنه حد كويس وده عيبه وتقدر تتأقلم معاه = برضه حقها !
   
   المهم تاخدوا القرار في الحاجات الواضحة اللي زي دي بدري.
  
"
71335,"
   احبك ف الله يا شيخ
  ","

   ادعيلي إذن ..
  
"
71336,"
   انا بحاجة لاحتواء 💔🙆
  ","

   هذا معنى عظيم، واحتياج إنساني كريم .. لا يهان بالطلب على أرصفة السوشيال ميديا !
   
   بل يحفظ القلب مغلقا عليه .. حتى ييسر له باب حلال، يليق به.
  
"
71337,"
   يا شيخ لو سمحت ضرورى انا بحب واحد وهو كذلك وظروفه صعبة وللاسف والدى مش بيحبه والمكان اللى هو عايش فيه مستحيل اهلى يوافقوا انى اعيش هناك وهو قال انه هيشوف شقة بره مع انه مش قادر يسيب امه لوحدها علما ان والده متوفى غير ان اهلى شايفين انى فى طب مخدش واحد فى تجارة وانا عايزاه اوى لانه على دين وتقوى اعمل
  ","

   تنسي الموضوع ده كله !
   
   قد نصحتك.
  
"
71338,"
   بننسي الوجع ب إيه 💔؟؟
  ","

   بوجع أشد منه .. أو بفرح يجبر الخاطر ..
   
   والأفضل منهما = رضا يثبت القلب، على كل حال.
  
"
71339,"
   ياشيخ انا عملت حاجه عكس تربيتي وعكس ديني وبندم لحد النهارده هل ربنا هينسي ده ويغفرلي ولا اكيد هاتعاقب
  ","

   ربنا لا ينسى !
   
   ربنا يعفو ويغفر ويستر.
  
"
71340,"
   ما هي السعادة
  ","

   الرضا بالمتاح .. والرضا عن المفقود .. واليقين في المنتظر بخير، على كل حال.
  
"
71341,"
   عقبال مايتغنلنا اناشيد اسلاميةحتي🙆 أو يتقرء لنا قرآن 🙈
  ","

   إن شا الله صليل الصوارم.
  
"
71342,"
   لا تعلم.
  ","

   ما دمت ملقيًا نفسك عند مواقع القدر، والله شهيد على قلبك، وحسيب نيتك = فاعلم أن التدبير خلف الحجب أعجب مما تتصور !
   
   امسح دموع الابتئاس، واهجر زفرات القنوط .. ارفع راية المراقبة في معركة الضعف .. وتعرض لمدد اليقين يربط على قلبك، ويثبت قدمك ..
   
   فجر الفرج لاحت شمسه !
   
   ربك يعلم .. وأنت -مهما بلغت- لا تعلم.
  
"
71343,"
   يعني انت من ٢٠٠٨ مانزلتش مصر ياشيخ؟
  ","

   بنزل طبعا الحمد لله !
   
   وكيف أصبر عن أبي وأمي وأولادي ؟!
   
   اللهم صلاح الحال والبال.
  
"
71344,"
   موطننا الجنة ان شاء الله يا أبا أنس ..💚
  ","

   هي الموطن على الحقيقة !
   
   دارنا الأولى التي أسكنها أبونا آدم
   
   وجئنا في الدنيا لمجرد العبور .. حيثما كنا ..
   
   المهم أن نقدم ما يؤهلنا للعودة .. على خير.
   
   آمين ..
  
"
71345,"
   كم ساعة تدرس/تشتغل باليوم ؟ 😎
  ","

   كإمام مسجد فشغلي متوزع عاليوم كله !
   
   غير أنها نعمة .. أسأل الله الحياة عليها، والممات عليها .. خالصة لوجهه.
  
"
71346,"
   ي شيخ أنا وخطيبتي بوسنا بعض بس ندمنا ومش عارفين نعمل إيه علشان ربنا يغفرلنا
  ","

   يا عم كورونا يا عم ! 😷
   
   طيب شوف:
   
   1) استغفرا الله واعزما على عدم العودة.
   
   2) ما تقعدوش لوحدكم تاني أبدا.
   
   3) انسيا الأمر تماما.
   
   4) عجلا بالزواج، أو العقد .. ما استطعتم.
   
   5) أتم الله عليكما بخير.
  
"
71347,"
   ربنا يهون عليك يا شيخ ويردك لموطنك سالم غانم بإذن الله
  ","

   موطني ؟!
   
   معنى (الوطن) يضطرب كثيرا في نفس المغترب .. ترى هل هو الأرض التي يعيش عليها آمنا، ويحصّل فيها رزقه، ويستقر بها عيشه .. أم هو الأرض التي غذّته وصنعته وكل تفاصيله منتمية لها لكنه صار بها ضيفا، منقطعا عن الأحاديث المتجددة حوله كل إجازة، يُسأل من اليوم الأول: ""راجع امته"" ؟!
   
   هل هو الأرض التي بها أصدقاء روحه الذين يشاركونه الواقع بأفراحه وأتراحه .. أم الأرض التي بها رفاق عمره الذين لم يعودوا يشتركون معه إلا في حفنة من ذكريات ؟!
   
   أيا ما يكون .. فالأرض لله .. ونحن حيث كنا مجرد عابرين ..
   
   وما خاب من رضي عن رب العالمين.
  
"
71348,"
   بقالك كام سنه بره مصر يا شيخ
  ","

   من ديسمبر 2008.
  
"
71349,"
   لو فرصتي هتكون صعبة لو سيبت خطيبي ووضعي صعب شويه وهو شخص محترم وتعليم احسن مني ومستوى اجتماعي ومادي افضل وهو محترم جدا وأهله كويسين.. بس بعد فتره محستش بوجود توافق بينا بس هو مستعد يريحني ويعمل اللي عاوزاه بس هكون انا اللي بلفت نظره دايما لأي حاجة.. هينفع اكمل يا رب ترد 🌸
  ","

   يعني إيه توافق من وجهة نظرك لو الراجل زي ما بتقولي كده ؟!
   
   ما هي الأفورة حرام برضه والله.
  
"
71350,"
   أكثر الصّور بجوالك، عن؟.
  ","

   الأكل 🤦‍♂️
  
"
71351,"
   ايه معنى الاُنس يا شيخ
  ","

   أن تسعد بمشاركة أحدهم كل شيء !
   
   وفاز من كان أساس أنسه بقربه من ربه .. أولئك الذين صحبتهم شيء من الجنة.
  
"
71352,"
   امبارح مشيت من غير ما تقولنا ألقاكم يا صحبة الجنة يا مولانا
  ","

   معدتش قاعدة .. لم أعد أملك وقتي !
   
   كتير بوقف فجأة لطروء أمر ما ..
   
   رب يجمعنا دوما على ما يرضيه.
  
"
71353,"
   يا مولانا حاسس انا محتاج اتجوز جدا  بس مش متاح حاليا مش عارف اعمل ايه 😔😔
  ","
  "" وليستعفف الذين لا يجدون نكاحا حتى يغنيهم الله من فضله "".
  "
71354,"
   لاسف مبنلاقيش الاحتواء من الاب والام 
او أن هما مبيحسوش بمشكلنا ودا  مسببلي مشكلة نفسية كبيرة جدا 
يارب هون
  ","

   ابتلاء !
   
   اصبري واحتسبي .. عوضك الله خيرا.
  
"
71355,"
   لو حد كان متقدملي ومحصلش نصيب اعمله بلوك ولاايه ؟
  ","

   عادي !
   
   البلوك نوع من أنواع الاهتمام.
  
"
71356,"
   مبقتش اسمع اغاني بس بغني لزوجتي اغاني رومانسية من اللي حفظتهم عشان اشوفها مبسوطة، هل ده حرام؟
  ","

   زي الفل 🌹
  
"
71357,"
   يا دكتور ازاى اتغلب على الوحدة والحياة المستقلة اللى عيشاها انا مخترتش ده كان الحل الوحيد علشان افضل عايشة كإنسانة
يعنى ٢٥ سنة ألم وظلم ومعاشرة كائنات غير سوية وبعد كده وحدة وخذلان وخوف
المفروض اعمل ايه علشان اتأقلم
  ","

   الوحدة أرفق بنا من صحبة من لا يشبهوننا !
   
   هوّن الله عليك .. وآنسك بما يرضيه.
  
"
71358,"
   انفصلت عن خطيبتي من أسابيع واحببتها. اريد الزواج انا جاهز واحتاج نفسيا وجود شريك معي وأشعر بوحدة وفراغ، واخاف الحرام اني اكلم حد، لكن أخشي أن يكون قلبي لم يشفي بعد ومازال متأثر بالسابقة.
اتوكل على الله وابحث؟ ولا اصبرلي شوية؟
  ","

   اصبر شوية !
   
   إياك تعالج وجعا بوجع.
   
   مداواة الجروح ومحو الآثار وتعافي الروح = مهمتك وحدك.
   
   محدش مسؤول يتورط معاك في ترميم بقاياك !
   
   من حق القادم الجديد أن يجد قلبك بكامل طاقته .. بلا أجزاء معطوبة بالحنين.
   
   استعن بالصدق = تصل .. ولا تأخذ خطوة للأمام إلا وأنت قادر على العطاء؛ بذلا واستقبالا ..
   
   وليدم النبل والوفاء .. حالا ومآلا.
  
"
71359,"
   ف حاجه بتعوض عن بابا ف الدنيا؟
  ","

   مفيش حاجة بتعوض عن حاجة !
   
   بس فيه حاجة بتعطينا القوة نكمل، مهما كنا بنفتقد حاجات تانية.
  
"
71360,"
   يا شيخ هو حضرتك ممكن ترد عليا ومتاكدش احساسي باني نكره
  ","

   مش نكرة .. ولا إجابتي خلتك معرفة !
   
   ما تبنيش قيمتك على فعل حد.
  
"
71361,"
   ليه منوجهوش لإسلام؟
  ","

   المحافظة على إسلامها هي أولى.
  
"
71362,"
   يا شيخ محمد انا طالب في كليه الطب وبحضر لاختبارات مزواله المهنه في امريكا .. بالنسبه للوضع عندك تنصحني اكمل ولا افضل هنا في مصر ؟
  ","

   توكل على الله !
   
   كمّل يا دكتور ..
   
   مشوارك طويل ومكلّف شوية .. بس تتيسر أمورك بإذن الله.
   
   سواء استقريت هنا أو لا .. فهي تجربة هتضيف لك كتير بلا شك.
  
"
71363,"
   يا شيخ بعد إذن حضرتك ازاي أتعامل مع أولاد أعمامي الكبار إحنا نشأنا طول عمرنا في بيت عيلة كبير أنا حاليا تعاملي معاهم في حدود سؤال عن الأحوال أو لو في لمة عيلة بيبقى في حوار أو نقاش ممكن يتخلله هزار بسيط بس أنا مش عارفة دا عادي ولا اي !
أرجوك جاوبني
  ","

   في حدود ما ذكرت فقط.
  
"
71364,"
   بس التعلق بشخص دي حاجه مش بإيدنا
  ","

   لا بإدينا !
   
   احنا اللي مش بنغض بصرنا .. ومش بنقاوم أوهامنا من أول لحظة.
  
"
71365,"
   غ س 
هو طبيعي اني أكون ف أولي جامعة وبفكر ف الزواج بشكل كبير وباتخيل زوجي المستقبلي مع العلم ان كليتي ست سنين ولسا مشواري طويل عبال مااخلص
  ","

   احتياج طبيعي .. لا تحاربيه، ولا تتمادي معه !
  
"
71366,"
   هي الناس دي عندها أمل انها تعيش وتتجوز وكدا العالم بينتهي ي جماعة محدش ضامن عمره
  ","
  "" إذا قامت القيامة وفي يد أحدكم فسيلة فليغرسها "".
  "
71367,"
   عايزة احس بالاطمئنان اعمل ايه؟؟
  ","

   تصلحي علاقتك بالله.
  
"
71368,"
   متعلّقش ازاي؟
  ","

   بغلق منافذ الوهم التي تغذي الاحتياج !
  
"
71369,"
   عايزة اتزوج حد اشعر معاه بالأمان بالمعنى اللى قولت عليه يا شيخنا
  ","

   قولي يا رب !
   
   "" وإن من شيء إلا عندنا خزائنه "".
  
"
71370,"
   اسفه لتدخلي هو حضرتك مينفعش تختار حد ويسافرلك ؟
  ","

   مستحيل.
  
"
71371,"
   انا بتعلم لغة وف موقع بنتبادل فيه تعليم اللغات دخل حد (اجنبي) سألنى عن اقتناعي بوجود دين لانه ملوش دين ومش متعلم ده وعايز يخش دين سألته طب قرأت ف ال٣ اديان قال اه بس ادخل انهي فيهم انا عايز بسهوله ادخل دين 
انا مش عارفه اصلا هو فعلا محتاج يدخل دين جديد هو قال عايز حد يساعده .من فضلك قولي اعمل ايه😣
  ","

   اقفلي الباب ده تماما.
  
"
71372,"
   عارف ياشيخ محمد هو ممكن ميكنش ابتلاء اكتر منه انك شيلت حمل ثقيل من علي قلبك بس تجربه ما بعد الانفصال في مجتمعنا صعبه جداً للأسف والمسؤولية في حد ذاتها اصعب بكتير الله المستعان 😔 ربنا اكيد هيسرلي دربي
  ","

   مفهوم ومعروف .. ويعاني منه الطرفان على فكرة !
   
   وإن كانت المرأة بصورة أكبر وأظلم طبعا.
   
   يسر الله أمرك .. وعوضك خيرا ..
   
   وتستمر الحياة.
  
"
71373,"
   بجد يا شيخ مفيش مصريات هناك تتزوج واحدة منهن
  ","

   تعبت من كثرة الأبواب .. وعدم مناسبة شيء منها !
   
   مش عارف بقول ده ليه الوقت .. بس فعلا تعبت.
   
   لو كنت ما زلت بمصر أو حتى السعودية كان محال أتكلم في هذا الأمر الموغل في الخصوصية، وكان طريقي واضحا ميسرا .. لكن الوضع هنا مرهق ومخيف.
   
   الله يعين ..
  
"
71374,"
   يعني ياشيخ محمد مش هقدر اوصل لاولادي الحب لو انا منفصله عن والدهم 🤔 يعني لابحبه ولا بكره هو مش في حساباتي اصلا غير انه ابو بناتي
  ","

   تقدري .. جدا !
   
   لأنك متعايشة مع ابتلائك كما ذكرت.
  
"
71375,"
   عادي نستني ندم اللي أذونا ع أذيتهم لينا؟
  ","

   المهم نسعى لعوض ربنا لنا !
  
"
71376,"
   مصر ام الدنيا
  ","

   بيني وبينها بحار ومحيطات .. ودرب بلا عودة !
  
"
71377,"
   اخواتك عايزين يشوفوك فرحان ياطيب 🌸💙
  ","

   محتاج دعواتكم ..
  
"
71378,"
   كيف علينا أن نتعامل مع كورونا دينيا وصحيا ؟
  ","

   https://m.facebook.com/story.php?story_fbid=2808238085922685&id=100002095644279&sfnsn=mo&d=n&vh=i
  
"
71379,"
   هل من كل من خاننا لا نأمن له ثانية  ؟
  ","

   حسب السبب والدرجة والأذى المترتب !
  
"
71380,"
   هتتزوج من مصرية ولا أجنبية
  ","

   عندك خيارات ؟! 🙄
  
"
71381,"
   من ساعة الاجابة بحاول أتخيل لون الحب دة معرفتش، لو قدرت أعمله مع ولادي وساعتها مش هكون عارفة انه هو دة فعلا، هقدر أحس بيه لنفسي ساعتها ولا هيحسوا بيه هما بس !
  ","

   عشان تعطيه لولادك = لازم تكوني بتحبي أبوهم، وبيحبك !
   
   (أو على الأقل من جهة مقابلة =  متصالحة مع ابتلائك).
  
"
71382,"
   بنضعف يا مولانا وبنندم على ده بننصدم في الاخر وبيبقى صعب نلم اشلائنا بعدها ...
بقينا صعب نآمن لحد ونعيش نفس الإحساس
  ","

   عشان بتستعجلوا وتظلموا هذه المعاني الراقية في علاقات قائمة على العك.
  
"
71383,"
   المشكلة في تغير النفوس ي شيخنا 
وان بعدين بيستغل دا ويخليك تكره انك اعترفت اي كان.. ف الافضل دايما يفضل جزء ليك انت لوحدك.
  ","

   لازم يفضل لك زاوية عميقة .. لا يبلغها أحد !
   
   لكن اللي يستغل استئماننا = معناه أننا أخطأنا من البداية من اختيارنا.
  
"
71384,"
   انا خريجة كلية طبية وأوائل دفعتى بس حاليا بحس انى عايزة اتزوج ويكون معايا حد فى حياتى وحاسة انى مش عايزة اعافر زى اولاد دفعتى مثلا ،بحس بإحباط لما بفكر كدة
  ","

   ده احتياج فطري .. سواء خريجة أو مش بتفكي الخط !
   
   ولا يتنافى مع طموحك العملي .. بل يكمله ويهذبه ويسدده.
  
"
71385,"
   بقا صعب حد يضعف قدام حد وبقا صعب حد يتقبل ضعف حد
  ","

   ما هو مش أي حد !
  
"
71386,"
   نعمل ايه لما نحس إننا فاضيين من جوا
  ","

   نسجد .. ونمتلئ.
  
"
71387,"
   انا مكنتش بصلي ولا بصوم يا شيخ محمد ! 
وندمانه اشد الندم وخايفه ربنا ميقبلنيش 
توبت والله وقولت هرجع لله بس هل قدامي فرصه ارجع ويتقبلني ! 
طب وكل القرف ال فات من حياتي اعوضه ازاي !! 
ارجوك ارشدني
  ","

   انسي اللي فات .. كأن لم يكن !
   
   عودي لله عودة صادقة .. وأحسني الظن بأنه يقبلك .. سبحانه وبحمده.
  
"
71388,"
   لو انا قربت اوصل لدا مع خطيبي .. بشارة اني اعجل بالعقد ؟
  ","

   الحكم على تحقق هذا لا يتم إلا بعد غلق باب واحد عليكما .. وتقلّب الأيام بمواقفها؛ فرحا وحزنا، سعة وضيقا ..
   
   لكن المقدمات المبشرة تطمئن بلا شك.
  
"
71389,"
   ما هو الأمان؟؟
  ","

   أنك لا تخاف من تعرّي روحك .. بمميزاتها وعيوبها، بقوتها وضعفها، بآمالها وإحباطاتها، بوقارها وجنونها !
   
   أنك تسمح لأحدهم أن يعرفك .. كما لم يعرفك أحد قط ..
   
   ولست قلقا من ذلك .. بل تراه من أجمل ما صار لك.
  
"
71390,"
   ما هو افضل فرق عمرى من الزوج وزوجته
  ","

   مفيش قواعد !
   
   المهم التوافق والتآلف وحسن التواصل.
  
"
71391,"
   ليه كان يا شيخ!
  ","

   ما زال بفضل الله .. غير أني أصبحت محاطا فقط بذكرياته، دون جدرانه !
  
"
71392,"
   ما اجمل شىء فى الحب
  ","

   الأمان.
   
   كل حب لا يزيد ثقتك بنفسك وبمن تحب = وهم، لا يستحق العناء !
  
"
71393,"
   What color was your childhood home?
  ","

   كان بلون الحب !
   
   بين أب وأم أحاطوا بجمال عشرتهم القلب ..
  
"
71394,"
   هي الإفلام الإباحيه حرام للبنت بردو ؟
  ","

   البنت زي الولد !
  
"
71395,"
   ممكن لينك الخطبه بتاع حضرتك بتاع امبارح تاني؟
  ","

   https://m.facebook.com/story.php?story_fbid=2808238085922685&id=100002095644279&sfnsn=mo&d=n&vh=i
  
"
71396,"
   هل أن شخص حااولت الانتحار بعد ما تركها خطيبها ده طبيعى أو ده حب
  ","

   مش طبيعي ومش حب.
   
   هذا ضعف.
  
"
71397,"
   متقفلش
  ","

   حاضر 🥺
  
"
71398,"
   افرض عرف بعد كده وقالها ليه ماحكتيش؟
او لو سألها؟
هترد تقول لا؟؟
  ","

   تقول لأ !
   
   ومش من حقه يفتش في اللي فات .. ولا من حقها ..
   
   لهم من أول يوم دخلوا حياة بعض.
  
"
71399,"
   لما اتخطب اقول لخطيبى انى كنت مرتبطه قبل كده ولا مش لازم طالما ندمت على الموضوع واتقفل نهائى
  ","

   إياك تقولي.
   
   اللي فات مات .. ومن تمام التوبة = الاستتار بستر الله.
  
"
71400,"
   ازاى اتغلب انا وخطيبى عمشاكل الخطوبة زى اختلاف فى الراى والاذواق واحساسه فالاغلب الاوقات انه مظلوم؟
  ","

   اختلاف الرأي والأذواق طبيعي .. لين توصلوا لمرحلة وسطى مريحة.
   
   أما إن أحد الأطراف يتحامى في دور المظلومية دايما فمش صح.
  
"
71401,"
   دايما يقولي حبيتك عشان اخلاقك وعمره ما علق على شكلي ولو علق بيبقى أنه شكلي محتاج تظبيط ده كده عادي؟؟
  ","

   لا مش عادي !
  
"
71402,"
   انا في واحد من دفعتي بيفضل يبصلي وبصراحة بدأ يبقى في شعور تجاهه بس مفيش تعامل مبينا خالص دا حرام ؟
  ","

   حرام ووهم.
   
   غلّي نفسك .. وغضي بصرك.
  
"
71403,"
   يا شيخ بالله عليك ترد 
لو الشخص المتقدم  هيسافر ويسيب مراته وينزل فالاجازات دي كويسة دي؟
توافق
  ","

   سيناريو مأساوي.
   
   (مع كامل تعاطفي وتفهمي للظروف والدوافع).
  
"
71404,"
   طب ياشيخ فرق السن ده ..ممكن يكون عقبة؟
  ","

   فرق السن - فرق التعليم - الفوارق الاجتماعية والمادية.
   
   بتؤثر في كل عنصر من التلاتة اللي ذكرناهم !
   
   بنسب مختلفة ومتنوعة بتخلي لكل حالة حكمها.
  
"
71405,"
   لو اتنين نفس الدفعة تبقى حاجة كويسة ولا الافضل نتجوز حد اكبر قليلا علشان النضج
  ","

   السن طبعا بيأثر في النضج .. لكنه ليس العامل الوحيد !
   
   بالتالي ممكن نفس الدفعة وأنضج من واحد أكبر بعشر سنين.
  
"
71406,"
   يعنى ايه توافق عاطفى دى يا استاذ محمد
  ","

   يعني مش طرف عاطفي وبيحب يتكلم ويتسمع ويشارك .. وطرف عملي بيعبر عن حبه بأفعال وفقط وشايف غير كده وجع دماغ ونكد !
   
   والنوعان موجودنان في الجنسين .. باختلاف النسب طبعا.
  
"
71407,"
   حاجات اعملها ف يومي لو وقعت ف الذنب غصب عني؟
  ","
  "" من أحب أن تسره صحيفته يوم القيامة فليكثر فيها من الاستغفار "".
  "
71408,"
   هى نقطه التعليم بتفرق ف الجواز ي شيخ
  ","

   التقارب الفكري ..التوافق العاطفي .. الاهتمامات المشتركة !
   
   3 نقاط أساسية في أي علاقة ناجحة.
  
"
71409,"
   يا شيخ اكبر مني بعشر سنين واقل في التعليم بفرق كبير بس دينا وخلق وطيابه اوافق اني اقعد واشوفه ولا لأ انا مش كبيرة انا ٢١سنة
  ","

   غالبا مش مناسب !
   
   بس تقدري تقعدي وتشوفي هل فيه توافق فكري ونفسي ولا لأ.
  
"
71410,"
   حلو اووي احساس  تقبل الذات التنفس بعمق وانت عارف انك مش ملاك بتخطئ وبتصيب انك مش مضطر ابداا انك تظهر مثالي وخارق بقا 
يكفي انك تكون انسان بيخظئ وبيصيب بيغضب وبيضحك ...شكراا ياشيخ شكرًا جزيلا من اعماق قلبي انك من اخرجت مني انسان عادي أخرجته من غير اي مجهود منك أخرجته كونك (محمد عطيه) لا غير🧡
  ","

   وبتحاول دوما ما دمت تتنفس = تصل لأفضل نسخة منك ..
   
   هذا معنى السلام .. وهذا ما يهيئنا للقدرة على بذل واستقبال الأمان.
  
"
71411,"
   طب هقولك علي حاجة من حكم متابعة ٤سنين كنت بدخل الاول أفرح جدا وأقرا كل الاسئلة في نهاية يوم صعب أفرح واشوف قصص ثبات وأقول يارب ثبتنا
كنت بحب نزولك لمصر فرحتك لأول مليون ونزلت فديو وكل مليون تنزل محمد بتاع زمان كبر شوية وحكمه اتغير شويتن وبقي حذر اكتر في الاجابات روح الدعابة عندك لم تعد مثل قبل #
  ","

   ناس شايفين ده نضج .. وناس شايفين ده انطفاء !
   
   والحقيقة أنا مش شايف غير إني بحب دايما أكون نفسي .. كما أنا ..
   
   بهزر، بقفش، بصيب، بخطئ .. بفرح، بتألم، ببعد، بقرب ..
   
   مش عارف إيه اللي جاي .. ويا ترى هفضل عارف أكون هنا ولا لأ !
   
   بس كل اللي أعرفه أن هذا أنا .. وهؤلاء أنتم .. وأرجو صحبتكم جميعا في الجنة؛ ببركة ما منّ الله به علينا هنا ..
   
   وبس.
  
"
71412,"
   #اتعلمت منك فرحة العيد ..اتعلمت منك يعني ايه أنس الله ..اتعلمت منك كتير جدا 
كل أصحابي وقرايبي قالوا إنت بقيتي حد جميل والله ده كله بفضلك .. كنت في الاول بقول عليك جاي من كوكب تاني لكن حقيقي لا اوفيك شكر تصدق أنا بدعيلك دايما بالخير
  ","

   ولا كوكب تاني ولا حاجة !
   
   وعلى أرض الواقع عندي عيوب ناس قريبين ما تقبلوها مني ..
   
   بس أديني بحاول أوصل للأفضل .. وهفضل أحاول، بإذن الله ..
  
"
71413,"
   #٣بقيت ادعي بالخير يارب من عندك مش دعوة محددة بقيت أسمع أسماء الله الحسني أسم أسم وأفهم معناه وادعي بيه وأقول يارب ومتأكدة طالما الله لم يعجل دعائي حتي وإن طال الامر سأخذه عليه أجر اللهم لك الحمد يارب .. تعلمت الكثير من الاشياء بفضلك بالله حتي نسمه الهواء في الصباح بقت تسعدني اللهم أجبر بخاطرك يارب
  ","

   الله !
  
"
71414,"
   #٤ أتمني أن تري كلامي يارب ويسعدك ربنا ويكتبلك الخير حيث كان ويرزقك الصبر علي انتظار الفرج ويصلح حالك أمين يارب أمين
  ","

   شفته .. وهنشره ..
   
   هو مش أسعدني بس !
   
   هو أسعدني ووعظني ووقفني مع نفسي .. وحسسني أكتر بقدر المسؤولية وكبّر في قلبي نعمة ربنا عليّ فيكم ..
   
   والله والله ما أحب أن ألقاه بمثل أن يستعملني دوما في إدخال السرور على عباده بالحق، خالصا لوجهه .. آمين.
   
   عفا الله عني وعنكم أجمعين ..
   
   الحمد لله رب العالمين.
  
"
71415,"
   ادعيلنا ي شيخ..
  ","

   رضي الله عني وعنكم .. أجمعين ..
   
   وبلّغنا مما يرضيه عنا الآمال .. آمين.
   
   ألقاكم يا صحبة الجنة 💚
  
"
71416,"
   طلعت مش سريده طلعت سردينا اهي يا شيخ 😂😂
  ","

   ما هو الشيء بالشيء يذكر 😅
  
"
71417,"
   طب خلاص ياشيخ احكيلنا متغدى اى انهارده
  ","

   أمس نزلت سوق سمك هنا .. وشفت سردين زي السردين البلدي بتاعنا ..
   
   هفت ريحته وهو متنضف كده ومتغرق لمون وكمون ومقلي في الزيت !
   
   وحشتيني يا أمّااا 🥺
  
"
71418,"
   سؤال برا السريده نغير المود بقي 😂 انا حاسه بياس ياشيخ انصحنى  وادعيلى بالثبات لانى تايهه فى وسط الفتن
  ","

   لا .. ونعم تغيير المود الصراحة 😒
   
   ما هي كده سريدة فعلا.
  
"
71419,"
   لولا جديتك احيانا ف ردودك علي ما كنتش أبدا فوقت لنفسي زي ما فوقت لنفسي دلوقتي بشكل ده كلامك كان بينزل ع ضميري كالصفعات بتفوقني من جوا حرفيا جزاك ربي عنا خيرا ورزقت الجنة ونعيمها اللهم ♡
  ","

   اللهم صحبة.
  
"
71420,"
   والله ياشيخ قد تكون سبب كبير فى فسخ خطوبتى ..وكنت زعلان وانتقدتك ...بس النهارده وبعد متابعه 7 أشهر حابب أقولك تحية وجوب وشكر وعرفان لك  لأن فكرى  تغير اجمالا وتفصيلا ..وان انا وماما واخواتى متابعينك ...قبله على جبينك يارجل 🌸
  ","

   هردها على إيدك !
   
   ما أنا إلا أخوك.
   
   ورب يسعدك حبيبي ويعفو عنا جميعا .. يا رب ..
   
   الحمد لله رب العالمين.
  
"
71421,"
   واحنا كلنا بنقيم ونبنتقد بحب الخير والافضل لحضرتك ي شيخ مش اكتر
  ","

   وعشان كده بحب أسمعكم !
   
   طيب هكتفي لغاية هنا في الثريد ده .. الرسايل كلها عادت دعاء وحديث آخر لا أحب أن أسمعه منكم إلا في الجنة بإذن الله .. يا رب، آمين.
  
"
71422,"
   سبحان الله هو كده حال الدنيا أن ممهما عملت برده مش الكل هيرضي عنك!! والله نحسبك إن شاء الله خير ناصح
  ","

   الله يسترني وإياك !
   
   خاب وخسر من كان عمله لرضا الناس أصلا.
   
   رب خلّصنا وأخلصنا .. لك، وحدك.
  
"
71423,"
   روح ياعم الله يباركلك ويجبر خاطرك💥
  ","

   هروح وأنت معايا يا عم .. يا رب ..
  
"
71424,"
   انا فكرا مرا الشيخ فعلا قال لواحده أنها بجحه وكان بصراحة عنده حق جدا لانها كانت متبجحه مع الله عز وجل وليس مع الشيخ نفسه واتمني متكنش انت وربنا يصلح حالنا جميعا
  ","

   أنا مش بتحمل أي كلام من جنس:
   
   ليه ربنا سابني لكده .. ليه دعيته وما استجابش .. ليه أتعلق بحد مش نصيبي ..
   
   لا .. دول منجم البجاحة نفسه الصراحة.
   
   (هوب هوب هتضيعوا هدوء اللحظة كده 🥺).
  
"
71425,"
   الله يجبر بخاطر حضرتك ياشيخ ويجازيك خير ...اظن ان المنتقده متابعه جديده او سمعت عن احد فواخده فكره سابقه ...لكن اظن ان مش من حق احد توجيه اي كلام سلبي لاحد لانه ميعرفش هو نفسيته في الوقت ده ازاي ! ..
  ","

   لا .. النفسية سامحة الوقت الحمد لله ..
   
   تقدروا تقولوا لحظة مكاشفة.
  
"
71426,"
   حضرتك احيانا بتتكلم والشخص اللي سألك بيكونش قايل تفاصيل واحيانا بتوصف الشخص غلط وتجرحه 
انا مش ناسيه لحضرتك وصفتني بالتبجح اني بجحه يعني
  ","

   تقييمي مش هيكون صح على طول الخط طبعا !
   
   المهم أكون بحاول أوصل للصح وللإنصاف ..
   
   توصيفي مش بيكون للشخص .. بيكون دايما للفعل أو للتصرف أو للموقف !
   
   وأحيانا بتعمد أختار لفظة شديدة عشان توقف السائل مع نفسه .. حتى لو زعل مني.
   
   وعموما آسف لو كنت أخطأت تقييم موقفك .. وأرجو تكون الإجابة فادتك بصورة أو أخرى.
  
"
71427,"
   انا بفتح الاسك عشان اخد ردودك اكنها ليا  وحقيقي بتبسط بيها جدا عارفه انك ممكن متنزلهاش كرسايل شكر كتير ببعتها بس عارفه انك مبتنزلهاش من تواضعك لو حد تاني كان اتباهي بالرسايل دي وفضل ينزلها بس حقيقي ولا رسالة مني دعتلك فيها او شكرتك نزلتها ودي بتفرحني برضو وبتخليني متاكدة من وجهه نظري فيك ربنايزيدك
  ","

   بس هنزل دي !
   
   من باب شكر ربنا على نعمته .. علانية ..
   
   والحقيقة كم الرسايل اللي بعتوها هنا = عاجز فعلا عن توفيتكم عليها والله.
   
   أنا مش زعلان .. أنا بحب أستفيد فعلا من تقييمكم .. وإلا مكنتش رديت عالسؤال الأول.
  
"
71428,"
   انت اكيد متابعة جديدا 
بعض الاجابات للشيخ بالنسبة لأي حد جديد هتكون غريبة هو ازي بيرد كدا وهكذا 
بس دا بحكم كلام واسأله كتير قبيل كدا 
فوالله ما رأينا منه إلا كل خير 
جبر الله خاطره واصلح شأنه وإياكم جميعاً
  ","

   يا رب .. يا رب ..
   
   أجمل حاجة إني كتير بتسند هنا على العشرة الطويلة وفهمكم لقصدي ..
   
   عشان كده اللي كان بيشير حاجة مثلا بره عالفيس كان بينتقد بدون خلفيات ..
   
   عموما لعلي بدأت آخد بالي من ده ..
   
   وأهو كلنا بنتعلم.
  
"
71429,"
   غ س الإجابات بقى فيها نضج أكبر لكن معتش طبطبة أو ممكن نسميها روقان الأول فالجماعة الجداد مش فاهمين
  ","

   يمكن ده راجع لأسباب متعلقة بي أنا أكتر !
   
   أرجو يكون نضج كما ذكر السؤال السابق .. وأرجو أتجاوز آثار انضغاط نفسيتي أنا قريبا.
  
"
71430,"
   بعض الناس بيحتاج شوية كلام حلو وسط النصيحة انا شايف انك بقيت واقعي اكتر كل حالة وكل شخص وعارف ايه تستاهله.. كبرت يا محمد ونضجت
  ","

   الله يجبر خاطرك 😃
  
"
71431,"
   مش حاسس ان اسلوبك معتش زي الاول؟
  ","

   للأحسن ولا الأسوأ ؟!
  
"
71432,"
   انا بنت الي بسآل .. انا عارفه ان غلط احكم على الناس من غير ما اتعامل .. بس ردك على الاسئله وطريقه نصيحتك وبعض اجابتك خلتني اقول ده .. واللھ اعلم ..وانا اسفه
  ","

   تمام ..
   
   وناس تانية شايفة إن طريقة ردودي فيها تواضع ولطف وكده !
   
   وعموما ده أنا .. لا هتغر بثنائهم ولا هبتئس بحكمك ..
   
   المهم أكون شايف نفسي صادق .. أحب أن ألقى الله بما أرجو به رضاه ..
   
   وخدي ده درس لك في حياتك برضه !
   
   ما تخليش أحكام الناس تفتنك وتغريك أو تحبطك وتعطلك.
  
"
71433,"
   ليه بيبقي صعب نروح نقول للشخص ده اننا محتاجينه ونحكيله لنحس احنا تقال؟؟
  ","

   اللي يحسسنا بالتقل = ليس خيارا صحيحا أصلا.
  
"
71434,"
   ولو سبنا نفسنا لأي حد يستغل تعبنا وضعفنا هنفضل نبكي طول عمرنا علي تفريطنا وذنبنا 💔
  ","

   بالضبط.
   
   أخطر حاجة أن تنكشف عورة الحزن لمن لا يسترها !
  
"
71435,"
   انت لي متكبر?
  ","

   إيه خلاك تشوفني كده ؟
  
"
71436,"
   اريد ان يشعر بي احد 
فقلبي ماعاد يحتمل !!💔
  ","

   هذا احتياج فطري !
   
   بس صدقني لو ما اتحملناش نفسنا وسندناها = محدش هيتحملنا ولا هنعرف نساعده يسندنا.
  
"
71437,"
   معرفش ايه مفهوم حضرتك عن مش عادى لكن انا عيزاه شبهى وانا مش عاديه بمعنى مختلفه كتير فكريا عن المعظم اللى  حواليا
  ","

   ده مش معناه إنك مش عادية .. معناه اللي حواليك بس غالبا أقل من العادي !
   
   عموما اقرئي المنشورين دول هتفهمي بإذن الله :
   

    https://m.facebook.com/story.php?story_fbid=937521449661034&id=100002095644279&sfnsn=mo
   


    https://m.facebook.com/story.php?story_fbid=1634682583278247&id=100002095644279&sfnsn=mo
   

"
71438,"
   لو انا سامحت فتاة تعرفت عليها زميله في العمل علي علاقات ف الماضي وبقول لها انسي الماضي وافتحي صفحة جديده وامسحي كل صور والشاتات الماضي مش عاوزه تمسح وبعد مناوشات مسحت جزء وبتقولي ملكش دعوه واتقدمت لها ولكن صاحبه لها اخبرتني انها بتسب فيا وبتضحك عليا واجهتها بلغت اهلها وعملت مشكله ؟! اعمل ايه 😔😔😔
  ","

   شفاك الله وعافاك وصرف عنك ..
   
   من قلبي والله .. مش بتهكم.
  
"
71439,"
   لو في حد متعلق بيا تعلق مرضي واتأكدت من كده من مواقف كتير
أنا كمتلقي للتعلق ده أتعامل ازاي !!
هل ده حب حقيقي والتعلق ده زياده ولا أصلا مفيش حب بمجرد ما يزول التعلق المرضي هيبقى وهم
بالله عليك رد عليا وفهمني بالراحه كده
مبقتش عارف أعمل ايه
  ","

   غالبا هتكون أنت سبب في بداية هذا التعلق !
   
   فانظر السبب وأغلق بابه.
  
"
71440,"
   اسباب منهن؟ زي ايه؟
  ","

   زي كلمة:  عايزاه مش عادي !
  
"
71441,"
   بالله اجبني ياشيخ اربعة سنوات ادع الله ان يجمعني به لا احد يعلم غير ربي ابكي كثيرا تارة لاني اريده وتارة لخوفي من معصية الله.  ولا اعلم كيف سيكون لي حتى لكن لدي يقيين في الله انا متعبة ياابي ماذأ افعل لا اقدر على الكلام مع احد واقول شيء لا اريد غيره اريد ان يجعله الله خيرا لي دلني 😭😭
  ","

   س: ازاي أحسن الظن بربنا ويكون عندي يقين رغم استحالة الأسباب ؟
   
   ج: كرّرت هذا المعنى كثيرا !
   
   ويجدر بنا جميعا الانتباه له ..
   
   فارق بين (اليقين) و (حسن الظن) وبين الوصول لمرحلة من المعاندة كأنكم تجبرون ربكم -حاشاه- على شيء.
   
   فارق بين الدعاء بالخير، وتفويض الأمر لله والرضا بقدره حيث كان، مهما بدا أليما في البداية أو على عكس مرادنا .. وبين: لا هو ده الخير .. ولو مش خير فأنت قادر تخلّيه خير !
   
   هذا في الحقيقة نوع من السخط والاعتراض المغلّف بحسن الظن واليقين؛ وسواسا من الشياطين !
   
   نعم .. ربنا على كل قدير .. ويغيّر في طرفة عين من حال إلى حال ..
   
   لكنه -سبحانه- ربط الدنيا بأسباب، وابتلانا فيها بسكون القلب تحت مجريات القدر، ولو بشيء من العذاب !
   
   علام تدخلون الجنة إذن وتستحقون الخلود في النعيم -على ضعف العبادات واختلاط النيات- إن لم تحققوا لربكم التفويض بمراده وحسن الظن به -على الحقيقة- في التسليم لقضائه، ما دمتم بذلتم الوسع وأخذتم من الأسباب بما تطيقون ؟!
   
   أقول هذا المعنى وأؤكد عليه كيلا تستطيل بكم الأماني فكم تركت بسببها قلبا يعاني !
   
   والمصيبة أنكم تعودون بعد ذلك باللوم على ربكم والتسخط على قدره -عياذا به سبحانه-، وكأن رفعكم للدعوات -مهما كانت مخلصة- إلزام له بالاستجابة !
   
   وإنما الاستجابة بصور كثيرة جدا، لعل منها ما لا يكون إلا يوم القيامة وخلف باب الجنة ..
   
   دعاؤكم لن يضيع -حتما- لكن ليس بالضرورة أن يحقق على الصورة التي تريدون أنتم.
   
   مادامت الأسباب مستحيلة والأبواب مغلقة والوسع قد بذل صدق سعي وحسن نية = فاليقين في التسليم لرب العالمين، وما دون ذلك فمجرد تزيين.
   
   هذه ليست دعوة للضعف والاستسلام .. بل هذا بيان لحقيقة الدنيا، ونجدة لقلوبكم المعلقة بالأوهام .. ليس في العمر متسع لكل هذا؛ هي شوية أيام.
  
"
71442,"
   أحب أن تسمعوها ..
  ","

   https://m.facebook.com/story.php?story_fbid=2808238085922685&id=100002095644279&sfnsn=mo&d=n&vh=i
  
"
71443,"
   يا شيييخ كنت لسه بدعى الاقى حضرتك فاتح
  ","

   طيب كمّل بأه .. ولا تنسني من صالح دعاك ..
   
   ألقاكم يا صحبة الجنة 💚
  
"
71444,"
   احصاءات تقول ان معظم النساء تعدين ٢٧ عام ولم يتزوجوا لماذا برأيك ¥ سؤال جماعي
  ","

   غالب الأسباب من الواقع المجتمعي المعقد .. وبعض الأسباب منهن أنفسهن !
   
   ثم هو نصيب مكتوب .. والله يوزع الأرزاق ..
  
"
71445,"
   اللي حضرتك بتقوله لا قسوة ولا كبر .. دا مُنتهي العقل وهو ده اللي المفروض يحصل فعلًا.
  ","

   الله يعلمنا ويفهمنا ويسددنا ..
  
"
71446,"
   مش دورك فعلاً .. هو يبطل مع نفسه وعلفكرة هيستهلكك فالأفضل إنك تبعدي وفكري بعقلك لقدام لما تكوني بيت وتخلفي عيالك لما يعرفوا إن أبوهم حشاش هيلوموكي ع اختيارك وأنتي ساعتها هتندمي إنك اتمسكتي بيه !
  ","
  ….
  "
71447,"
   ياشيخ ازاي اخلي خطيبي يبطل حشيش هو نفسه بس مش عااارف ورافض موضوع المصحه ده هو بيصلي بس معلوماته الدينيه ضعيفه ازاي بردو اخلي يعرف اكتر عن ديننا انا وهو عايزينو يبقي شخص كويس بس مش عارفه ابدا منين وازاي ومينفعش اني اتخلي عنه وهو ف الظروف دي لازم اقف جمبو
  ","

   للأسف هصدمك وأقولك إن كل ده مش دورك خالص !
   
   ولا ينفع العلاقة دي تستمر أصلا ..
   
   الزواج مش مصحة.
   
   (مع الاعتذار للعاطفيين السذج اللي هيشوفوا إجابتي نوعا من القسوة أو الكبر).
   
   ربنا يهديه ويشفيه .. بعيدا عنك.
  
"
71448,"
   يالله شقد لازم نشتغل ع حالنا... وشقد طريقنا طويل وصعب
كيف قدران تكون بهالعقل وبهالقلب!!! كيف وصلت لهون ياشيخ!!
  ","

   لا أزعم أني وصلت لشيء !
   
   لكن ثمة رضا أرجو تمامه ودوامه .. بعد كثير من الانكسارات والصمود، والمخاوف والآمال، والخيبات وجبران الخاطر .. ومعاناة الانتظار ..
   
   تقلب أحوال الدنيا وإيمانك في كل ذلك = يجعلك موقنا ألا أرحم بك من الله.
   
   فماذا بعد ؟!
  
"
71449,"
   ‏- آخر شخص تتذكره قبل النوم؟
  ","

   المشردون في الأرض .. المعتقلون .. أصحاب الأسرة البيضاء بالمستشفيات !
   
   أذكرهم بالدعاء .. وأحمد ربي على النعمة والعافية؛ كيلا أتمادى في هموم الافتقاد.
  
"
71450,"
   يا شيخ عدم وقوعنا في الذنوب اجتهاد من الإنسان  ولا كرم وستر من ربنا ؟
  ","

   محدش معصوم !
   
   ومحدش بيعمل حاجة بمجهوده .. احنا بنقول يا رب خذ بيدنا للتوبة، مهما وقعنا.
  
"
71451,"
   يلا ""القاكم ي صحبة الجنه"" ي شيخ 😅
عيني بتقفل مني 🥱😂
  ","

   ألقاكم يا صحبة الجنة 💚
  
"
71452,"
   الله يتمم ع خير ❤️
والله محافظين وعم نحارب اد مانقدر
  ","

   يا رب يسعد الجميع !
   
   لكن إن قُدّر على أحدكم ابتلاء -عافاكم الله جميعا- في هذه الزاوية = فلا يعترض ويفتتن بأنه ثبت وحافظ وأطاع وكأنه يستحق على الله شيئا !
   
   احنا نطيع الأمر .. ونرضى بالقدر .. ونوقن إن مفيش حاجة بتضيع أبدا عند ربنا.
  
"
71453,"
   هو لسه فيه أمل؟ لو فقدنا الناس الصح في حياتنا؟ لسه فيه نلاقي ناس زيهم تاني
  ","

   دايما فيه أمل !
   
   المهم نعيش عشان نلاقي سعادتنا .. ما نحبس نفسنا في رغبة تعويض حد؛ لأن ده مجرد صورة أخرى لافتقاده.
   
   وغاية السعادة في صحة علاقتنا بالله.
  
"
71454,"
   عقدنا وفرحي كمان ٣ اسابيع لم يكن بيننا سابق معرفة لكنه جاء كما رسمته في احلامي ويزيد.. حبيت اشاركم فرحتي واشكرك واقول للبنات ابشروا واصبروا وحافظوا علي قلوبكم لمن يستحقها🌹🌹
  ","
  ….
  "
71455,"
   فعلا والله انا اخويا رشحتله بنت قمة ف الجمال وقالي مش متقبل شكلها 
عااادى جدا..
  ","

   ده طبيعي جدا !
  
"
71456,"
   أَفرغْ مَا بِداخِلِك ...
  ","

   أفرغته لمن يعلمه .. ويقدر على قضائه !
  
"
71457,"
   قبل كده قولت انه الراجل محتاج الامان من الست ..انا افهم انه الست بتبقى محتجاه اكتر !!
او بمعنى تانى ازاى عايز الامان فى العلاقة
  ","

   اللي ما يعرفش ياخد صح .. مش هيعرف يعطي صح !
  
"
71458,"
   عوض ربنا ده يقين؟!
  ","

   بلا شك !
   
   لكن وقته وكيفيته = لا نعلمه، ومش بمزاجنا ..
   
   غير أن الله رحيم لطيف كريم.
  
"
71459,"
   شكلك مبسوط النهارده 😍😂
يارب يرزقك سعاده الدنيا والاخره
  ","

   محتاج أتبسط !
   
   فبحاول أبسطكم ..
  
"
71460,"
   الامان يشمل اي ؟ 
بشوف حضرتك بتقول الصفه دي كتير
  ","

   يشمل كل حاجة .. وبيتوج كل حاجة .. وبيعوض حاجات كتير !
  
"
71461,"
   يا شيخ هو في حد وحش في الشكل بيحب وبيتحب وممكن في يوم تتجوز؟
  ","

   محدش وحش !
   
   القبول نسبي .. ومن حق الناس يقبلونا أو يرفضونا .. مش عيب فينا ولا فيهم.
  
"
71462,"
   لا معتش بلبسها خلاص شكلك متعاملتش مع اهل ميت سويد 😂
  ","

   أنا خرّيج مدرسة ميت سويد الثانوية !
   
   وياما صليت في الجامع البحري وأبو موسى .. وياما اتمشيت في الشارع الكبير 😃
   
   ولي فيها أصحاب وإخوة وأحبة وأساتذة.
  
"
71463,"
   سنتين ببعت ومفيش رد، هو أنا قلقاسة؟
  ","

   هيبقى تحفة مع المخلل اللي فوق 👆
  
"
71464,"
   واضح انك مش ناوي ترد عليا ي شيخ محمد وهفضل متخلله كدا !
  ","

   بالهنا والشفا.
  
"
71465,"
   وماهي الحقائق الباقيات يا مُحمد؟
  ","

   الأمان يا حبيب محمد.
  
"
71466,"
   واضح انى كمان بلوك !!
  ","

   واضح إنك محتاج نضارة 🤓
  
"
71467,"
   وليه متقولهاش ادعي ربنا يكون من نصيبك وبأذن الله ربنا يجعله خير ليكي ويكون من نصيبك 🤔😐
  ","

   عشان أنا مش قاعد هنا أبيع وهم !
  
"
71468,"
   شكلك عاملي بلوك
  ","

   شكلك ظالمني 🥺
  
"
71469,"
   ياشيخ هو الشكل كل شئ ؟
  ","

   في نظر التافهين .. والتافهات !
   
   مهم .. لكنه لا يغني عن الحقائق الباقيات.
  
"
71470,"
   كيف يُشفي المرء من الخزلان ياشيخ ؟
  ","

   إنه يكتبه بالذال الأول 😁
   
   روق روق .. كله بيعدي ..
   
   الحياة ما بتقفش على حد.
  
"
71471,"
   ميت مزاح يا دكترة 😂😂
  ","

   وشها ومحلة دمنة وأحلى بروفل في حياتي تريكو الجزار من سلامون القماش 😃
   
   نوستالجيا خطوط الميكروباص دي حلوة.
  
"
71472,"
   الواحد يفتخر انه من الأماكن دي عشانك والله ياشيخ 💚💚
  ","

   الله يجبر خاطرك !
  
"
71473,"
   المحموديه اللي ف البحيرة!!!!
  ","

   لا .. المحمودية - دكرنس - دقهلية.
  
"
71474,"
   طيب ميت سلسيل😂🤭
  ","

   ياما جبت بطيخ من شادر الفاكهة اللي عندكم 😃
   
   وياما كلت جيلاتي في المحل اللي قصاد مركز شباب الكردي.
   
   هاه إيه تاني ؟!
  
"
71475,"
   ايه دا مش مصدقه عيني يا شيخ انت تقصد كردي بلدنا والجماليه وكده انا قرأت السؤال كتير، بتتكلم جد؟
  ","

   لا إله إلا الله !
   
   إيه يا جماعة .. أنا فلاح من المحمودية 😃
   
   ما تبالغوش.
  
"
71476,"
   ابعت سلام لطناح ياشيخ .
  ","

   طناح وميت محمود وقبلهم النسيمية اللي خدت فيها إجازة القرآن من شيخنا الدكتور محمد أبو الحسن 😍
  
"
71477,"
   الفكرة بس ف حاجة
انها احرجت الست مراته
كأنه بيبص لواحدة تانية وانها مش مالية عينه وكدا
يعني يعتبر أحرجت مراته أكتر ما أحرجت الراجل
تصرف غريب الحقيقة
مكنتش تقبل الوردة عادي يعني وتوضحله هو انه مينفعش كدا ايه دخل مراته
  ","

   نعوذ بالله من السذاجة التي يختلط فيها وهم النقاوة والصدق .. مع الغشم وخراب البيوت.
  
"
71478,"
   معلش ياشيخ في واحد زميلي أنا كمان بيضايقني وممكن يمد ويصر إنه يسلم علي وزعقت معاه كتير وأصحابي البنات بيهزروا وبيشجعوني أكلمه عشان هو بيحبني أنا لو مسكت أيدت كسرتها حرام عليا أنا كنت بلعب ألعاب قوي واقدر عليه
  ","

   أنت محتاجة تغيري الشلة الفاسدة اللي حواليك.
   
   ساعتها اللي يقرب منك = تكسري عينه بصرامة تجاهلك وتهديدك بالردع !
   
   الموضوع بسيط .. بس (الزبالة) بتلم (الذباب).
  
"
71479,"
   عمرك جيت الكردي ي شيخنا؟
  ","

   طبعا !
   
   أنا عشت فترة في الجمالية .. والدي كان مدير مرفق مياه البصراط، اللي على الطريق قبل المنزلة.
   
   وفضلت 3 سنين بروح المطرية لمسجد القمّاش.
   
   فالخط ده كله أنا حافظه.
  
"
71480,"
   فرحي ان شاء الله في 7 ومن دلوقتي متوتره وحاسه أوقات عشان اخرج من الجو ده اني افركش مش عارفه هل طبيعي التوتر من بدري اوي كده ونفسيتي وحشه اوي وضعيفه
  ","

   الزمي الرقية والأذكار .. وافرحي بنعمة ربنا عليك .. وطنشي التوتر ده خالص ..
   
   ربنا يتم عليكم بخير.
  
"
71481,"
   يستاهل على فكرة دا أقل واجب
  ","

   نعوذ بالله من فجور الغضب.
  
"
71482,"
   بدون اسباب ووالله الذي لا اله غيره عمر ماكان في اي كلام بينا
بكيت كتير والله وانا بسأل نفسي ازاي يتجرأ يعمل ده معايا
  ","

   بدل ما تبكي وتأفوري .. كان بكل بساطة مخدتيش الوردة وقلتيله بصرامة بتاع إيه حضرتك تديني حاجة زي دي ؟!
   
   كان هيلم نفسه ومستحيل يعملها تاني.
   
   مش تاخديها وتروحي تقولي لمراته !
   
   ربنا يهديك.
  
"
71483,"
   غ س بعيدا عن الهزار 
ده الصح يا شيخ😃
  ","

   لا طبعا !
   
   فيه 100 ألف حل تردعه به وتتوبه بدل السذاجة اللي عملتها دي.
   
   على افتراض يعني إنه خبيث وبيعاكس .. مش مدب وعملها بنية سليمة تحت أي مبرر.
   
   سيما وهي كل اللي شاغلها مابقاش خاينة .. مجبتش سيرة ليه عمل كده !
   
   ما تبقاش خاينة تقوم تسبب في ضياع نظره وودن وعرجة خفيفة .. وممكن هدم البيت.
   
   مش بدافع عنه ولا ببرر .. ومعرفش أصلا الملابسات ..
   
   لكن تصرفها غاية في السذاجة.
  
"
71484,"
   يعني هي يا شيخنا غلطانه ولالا ؟
  ","

   السؤال الأول إدالها الورد ليه ؟!
  
"
71485,"
   حد في الشغل النهاردة اداني ورد وهو متجوز ومراته معانا في نفس المكان كلمتها وقولتلها لاني مكنتش عاوزة ابقي خاينة وحلفتها متقولهوش 
هو انا كدة غلطانه ؟
  ","

   بتخيل حاله الوقت !
  
"
71486,"
   كنت بكلم واحد وبنحب بعض بس سيبنا بعض وتوبت الى الله ومعتش هكلم حد والا هغلط ابدا بس هل لو اتخطبت لحد يبقا كدا انا ظلمت الل كنت بحبه دا وانا غداره لان زى ما ضميرى واجعنى انى كلمت حد ضميرى واجعنى انى كدا اسيبه واشوف حياتى
  ","

   لازم تسيبيه .. ولازم تشوفي حياتك .. ولازم تنسي كل العك ده كأن لم يكن.
  
"
71487,"
   شيخ سؤال وياريت تجاوبني انا بكلم واحده زميلتي وهي متعلقة بيا جدا وانا كذلك بس حاسس ان كلامنا ده غلط لان مفيش اي خطوه إيجابية هتحصل دلوقتي وعايز اقطع الكلام ده بس خايف على زعلها لان هي هتزعل جدا فانا مش عارف اعمل ايه ومشتت خالص فياريت تشور عليا اعمل ايه بدون ما اسببلها اي اذى نفسي او ازعلها
  ","

   هي عارفة زيك إن اللي بيحصل ده غلط !
   
   فأنت هتقولها في رسالة أخيرة لازم الغلط ده يقف.
   
   وتبعد .. للأبد.
  
"
71488,"
   فضلا ارجو الرد . انا بشك ف خطيبي انه بيكلم بنات لما بدآ يهملني ويقعد بالايام ميكلمنيش وانا معاتبتش ولا هعاتب بس الحل اي
  ","

   شكك ده بناء على إيه ؟!
  
"
71489,"
   لماذا نتزوج؟
  ","

   عشان نلاقي حد نعزمه على آيس كريم !
   
   برضه 😅
  
"
71490,"
   لو انت وماشي قبلت نفسك ماذا ستقول لها ؟!
  ","

   تعال أعزمك على آيس كريم 🥺
  
"
71491,"
   ازاي اعرف ان ربنا بيحبني ؟؟
  ","

   أما المعرفة بمعنى اليقين فلا تكون إلا مع أول قدم في الجنة !
   
   وأما لزومك باب طاعته ومسارعتك للتوبة إليه مهما أخطأت = فدليل على سعيك لهذا الحب.
  
"
71492,"
   Are you right where you want to be in life?
  ","

   الحمد لله رب العالمين !
   
   اللهم التمام، والدوام ..
  
"
71493,"
   حقيقي مجربش الدعاء دا غير ولقيت الحاجه اللي ضايعه🌸
  ","

   اللهم واجمع على القلوب ضالّاتها .. اسق الأرواح من ظمأ .. واكس القلوب من برد .. وآمن روعات النفوس من وحدة.
   
   اللهم ونعوذ بك من جوع البطون .. وجوع العيون !
  
"
71494,"
   ربنا هيعوضنى ف الآخرة يا شيخ
صح؟
  ","

   نعيش نتنفس هذا الأمل ..
   
   نصبر على الدنيا وما فيها من أجل هذا اليقين.
  
"
71495,"
   وسعوووو كلكم يا بنات يا هبل يا اللي بتجرو ورا مشاعركم وبس من غير حكم العقل الشيخ كلامه صح ميه في المية عن تجربة والله لو فضلت طول عمري ادعيلك على نعمة زوجي مش هوفيك حقك للأسف كنت هبلة كده يا شيخ ربنا يسامحني الله يبارك لحضرتك زوجي بيدعي لحضرتك عشان وافقت عليه بفضلك ❤ وبنحب حضرتك جدا بجد ربنا يكرمك🌻
  ","

   لو نزلت مصر = هذا البيت أحب أن أزوره وآكل من طعامه !
   
   سلميلي عليه ..
   
   الله يسعدكم .. دنيا وآخرة.
  
"
71496,"
   بحب واحد ونفسي يكون نصيبي اعمل اي
  ","

   تنسيه.
  
"
71497,"
   مخطوبه وقررت افسخ وخطيبى بيمتحن استنى شهر الامتحانات يخلص ولا رأى حضرتك ايه مع انى معتقدش انه متعلق بيا لدرجه تأثر عليه
  ","

   اعملي بأصلك وانتظري الشهر ده .. ولعل الله يُحدث أمرا !
  
"
71498,"
   حصل و اتكلمنا قبل الارتباط و قطعنا و بعد فتره اهو اتخطبنا بس والدته مش عاوزه تنسي الموضوع دا و شايفه اني وحشه عشان كلمته قبل الخطوبه و اني فردت شباكي عليه 
بفكر افسخ بس هو شخص كويس و بحبه !
  ","

   ما دمتم كويسين مع بعض = سيبك من أي حاجة تانية !
   
   والدته عموما هتلاقي دايما حاجة تنتقدها .. سواء النقطة دي أو غيرها.
  
"
71499,"
   دى حقيقة والله الانسرز بتاعتك جميلة وكنت بشوفها على الفيس وفرحت لما لقيت الاكونت على الاسك وحطيت حضرتك فيفورت ربنا يوفقك لما يحبه ويرضاه 🌺
  ","

   الله يسعدك ويتقبل ..
  
"
71500,"
   ايوة ي مولانا, عاوز ابقـي ڤي اي بي
  ","

   يا عم بقولك حاجة مفيدة ؟!
   
   نشتري بهم إزازة عطر مثلا ولا حتى كوباية عصير !
  
"
71501,"
   عمرك ما جاوبت على سؤال ليا 😥
بس بلاقي إجابتي ف اسئله ناس تانيه... وبحبك جدا يا شيخ والله..
  ","

   الحمد لله رب العالمين.
  
"
71502,"
   اعطنا من الكوينز التي عندك ياشيخنا😂😂
  ","

   هما بيتعمل بهم حاجة مفيدة ؟!
  
"
71503,"
   I'm really sad, pray for me please.
  ","
  Me too .. You too 🥺
  "
71504,"
   نعمل ايه لو قابلنا الناس الغلط ف الوقت الصح؟
  ","

   نستنى الناس الصح في الوقت الغلط 😁
   
   (شوف هو عموما الدنيا ما بتكملش .. فبنحاول نوصل فيها لأفضل الاختيارات المتاحة .. الاختيارات اللي تخلينا نكملها بالراحة).
  
"
71505,"
   ذنبي بشع يا فضيلة الشيخ...
ما الطريق بعد التوبة .
هل يحق لي أن أطلب المغفرة ممن ستر ذنبي ؟ ممن رآني وأنا أعصيه.. كان حليماً بي حتى هداني 
فكيف لي أن أعرف 
أغفر لي؟!
  ","

   رحمة الله لا تعجز عن أي ذنب !
   
   عد إليه .. وسيفرح بك، وهو الغني.
  
"
71506,"
   شيخ بدي  احكيلك انا بنت عمري ما حبيت ولا اي حد لمسني ولا حكيت مع شب ولا اي اشي بيوم حبيت شخص وبعد بفترة كبيرة  لمسني غصب عني بس ما عمل فيي اشي وما كنت راضيه عن هاد لاشي وهسا تركته بس مش قادره اتخيل بيوم شخص يلمسني او يلمس ايدي غيره شو اعمل وانا هسا مش مسامحه وبدعي عليه ؟!
  ","

   انسي .. كأن لم يكن.
  
"
71507,"
   انا كنت سألت الشيخ من فترة هنا برده في نفس المشكله وقالي اللي ييجي مناسب اقبليه وبالفعل وافقت على اول واحد جه وكنتش شايفه طيبة قلبه ولا انه انسان كويس وانا بفكر في الاولاني سمعنا عنه حاجات اعاذنا الله وخطيبي دلوقتي برجالة الدنيا كلها الحمدلله وبدعي للشيخ محمد كل يوم على نصيحه غيرت حياتي وبقت اجمل
  ","

   الله يسعدك ويتم عليكم بخير ..
  
"
71508,"
   براحه علينا ي شيخ بالراحه
  ","

   الراحة أريد لكم .. لو تعلمون.
  
"
71509,"
   هو يا شيخ بيستنوهم كل دا ليه !! انا حطيتله شهر قدامه يتقدم واستنينه الشهر دا مجاش , نسيته ونسيت اهله وهتخطب اهو
  ","

   ربنا يكمّلك بدينك وعقلك وقلبك .. ويسعدك ..
  
"
71510,"
   فوقي لنفسك انا فضلت فى علاقه تسع سنين و فى الاخر لما طلب يتقدم اهله رفضوا لاختلاف المحافظات و معداش شهر على الانفصال و راح خطب و عادي فوقوا يا بنات بجد غلوا نفسكوا زي ما الشيخ بيقول
  ","

   والأستاذة اللي قبلك بتقول لو رجع بي الزمن كنت استنيت !
   
   بدل ما تلوم نفسها إنها ما حافظتش على واحد كويس وابن حلال اللي كان خطيبها .. بتقول كنت استنيت !
   
   ورجاء بلاش هنا استحضار إن القلب وما يريد والحب لا يملك والكلام العظيم اللي بيخليكم أحيانا تتعلقوا بناس زبالة يعموكم عن فرص حقيقية مع رجالة !
   
   تبقى الواحدة فيكم بين يديها الذهب وتروح تجري على الرخص المغشوش .. وتقول القلب والحب !
   
   خاب هو من قلب .. وبئس هذا من حب.
  
"
71511,"
   من رأيى اه استنيه لو واثقه فيه وفى نيته ،انا سمعت كلام الشيخ هنا واتخطبت للمناسب ومقدرتش اتقبله خالص وكان تقيل على قلبى ،ضغطت على نفسى جامد عشان انسان كويس وابن حلال ،فى الاخر اللى كنت عايزاه خطب ،وانا مقدرتش اكمل مع خطيبى وفسخت ،ومطلتش حاجة فى الاخر !!! لو رجع بيا الزمن عمرى ماكنت اتردد فى انى استن
  ","

   لا يا ماما .. أنت ما اخترتيش المناسب .. أنت حبيت تنسي واحد بواحد .. بالتالي ربنا نجى خطيبك !
   
   أنا بقول ما تستنوش .. لكن في نفس الوقت تتعافوا من الوهم والقرف اللي بتكونوا مغرقين قلوبكم فيه.
   
   اللي كنت عايزاه كده كده كان هيخطب ويعيش .. وكده وكده ما دمت بهذا الضعف مش هتطولي حاجة في الآخر ..
   
   إن شاء الله تكوني فوقت واتعلمت .. وتبدئي بداية صحيحة وناجحة.
  
"
71512,"
   حبيت حد ومحبنيش وبيحب واحدة تانية .. ازاي ابطل احبه وانساه ؟؟ مع العلم انه انا مكنتش عايزه احبه ومعرفش حصل ازاي وبعدت ودعيت ربنا كتير ميعلقنيش بحد مش نصيبي ولسه بتألم وموجوعة
  ","

   ضعف .. ضعف .. ضعف ..
   
   ضعف ملّيت منه في أسئلتكم !
   
   العقل اللي ما يعرفش يحكم على القلب .. الكرامة اللي ما تعرفش تفرمل الحب = أصحابها لا يستحقون مجرد التعاطف.
  
"
71513,"
   غ. س. 
استنيته 6 سنين وف الآخر سمع كلام امه، ومتتقدمش واتحجج بظروف دراسته، قلت هستنى كمان اتحجج اكتر، تعبت نفسيًا واتعالجت سنتين ومتهزش فعليًا..
فكري ف نفسك وف حياتك واختاري صح عشان متندميش..
  ","
  ….
  "
71514,"
   دا الي حصل معايا ،استنيته وامه رفضتني وعملت مشاكل وهو سمع كلامها ومبقاش يتقدملي حد مع اني لسه 23سنه
بلاش هتندمي ندمي ،اتقدملي ناس حلوه كتير واحسن منه كمان ورفضتهم وحاليا قاعده مفيش حد بيتقدم
  ","
  ….
  "
71515,"
   يا شيخ هو اصلا ينفع استنا واحد عشان يجى يتقدملى حتى لو فى اعجاب منى  ؟.حد طلب منى كده وانا اعترضت ورفضت وقولت ياتتقدم خلال وقت معين اتفقنا عليه  نظرا لظروف الدراسه ياخلاص ودا الى هعمله لو مجاش.
  ","
  👍
  "
71516,"
   مر بمشاكل  كتير اوي  فوق حمل اي حد وهو لسه صغير كبر وبعد عن ربنا  هو كويس والله  ياشيخ وانا عارفه قلبه كويس نفسي يرجع لربنا بصوم وبدعيله  ومش هقدر ابعد عنه ولما بقوله يصلي بيصلي عشان ميزعلنيش وقت اه وعشره  لا  ومش هعرف اتخلي عنه اعمل ايه
  ","

   قربك منه أكبر مشاكلك أنت .. للأسف !
  
"
71517,"
   مفهمتش جزء والدته يا شيخ؟ لو محبتهاش إيه الوضع ساعتها  ؟
  ","

   هترفضها .. وتقوله لو اتجوزتها لا أنت ابني ولا أعرفك !
   
   وغالبا هيسمع كلامها.
  
"
71518,"
   لو حاجه ضايعه مني ومش لاقياها ادعي بايه ؟
  ","

   اللهم يا جامع الناس ليوم لا ريب فيه .. اجمع عليّ ضالّتي.
  
"
71519,"
   يا شيخ انا احب شابا وتركنا بعضنا لاجل الله فماذا عليا ان ادع اادع بان يجمعنا بالحلال ولا احاول ان انساه للعلم ان يتقدملي كثير ومناسبين جدا 😢
  ","

   وافقي على المتقدم المناسب !
   
   الشاب ممكن يلطعك خمس سنين ويتقدم لك (إن صدق ومغيرش رأيه) فيرفضوه أهلك، أو ما تحبك أمه.
  
"
71520,"
   اخي شهيد واردد له ورد دعاء كل يوم وحضرتك دونا عن كل اللي ديما في دعائي بدعيله مع اخويا والله لا انساك صياما ولا قياما يا شيخ لانك سبب في راحتي وتوسيع مداركي بعد الله 💛💛
  ","

   اللهم عاجز عن شكرك !
   
   انفعني بمثل هذا .. في الدارين ..
   
   الحمد لله رب العالمين.
  
"
71521,"
   صائم يا شيخ و دعيتلك مع الأذان.. اللهم تقبل 🤲
  ","

   لا حرمتكم 💚
  
"
71522,"
   قولى كلام يطمنى ان دعواتنا دى ربنا هيراضينا بالخير منها عشان مكسلش ف الدعوات بالله عليك
  ","

   طول منت بتدعي = أنت بخير !
   
   الاستجابة وكيفيتها وطريقها ووقتها = لله.
  
"
71523,"
   لعل المانع بينك وبيننا خير بإذن الله 🤲
  ","

   محتاج دعواتكم.
  
"
71524,"
   ما علاج الكسل يا شيخ ❤
  ","

   تنام كويس.
  
"
71525,"
   البعيد عن العين بعيد عن القلب؟
  ","

   لا ترى العين إلا من يسكن القلب !
   
   ألقاكم يا صحبة الجنة 💚
  
"
71526,"
   كان نفسي في بعض الدعم و الحب خارج نطاق عائلتي
  ","

   أيتها البيوت .. أرجوك .. اشملي الساكنين بالدفء !
   
   خارج الأبواب صقيع قاتل .. يتخفى في فرو .. على ذئاب ..
   
   أيتها البيوت .. ليذهب مالك خلف الشمس، وليكن طعامك ترابا لا قيمة له .. تكفي شربة ماء في هناء .. فقط امسحي الدموع التي تغرق الوسائد ليلا .. وأنت تتغافلين عنها !
   
   خارج الأبواب سم زعاف .. مدسوس في مناديل ناعمة ..
   
   أيتها البيوت .. كوني الحب الأول، والحضن الأجمل .. والأمان التام ..
   
   خارج الأبواب .. يقف بالطابور .. المتاجرون بالأحلام !
   
   أيتها البيوت .. ساعدي الساكنين على الوفاء .. قبل أن يصير ما تحسبينه (تربية) أو (عِشرة) .. مجرد هباء.
  
"
71527,"
   هل يجوز لخطيبي يقولي غيري من ستايل لبسك عشان مبصش بره ؟
  ","

   غالبا النوع اللي زي ده محتاج يتقاله: روح لبره .. إيه اللي جابك أصلا ؟!
  
"
71528,"
   طب وحضرتك هنا علي اي اساس حكمت وقلتلها عادي
مع ان مقالتش اي تفاصيل تدل علي انهم هيقدروا يحبوا ويتقاربوا ويحتووا!
  ","

   عشان هي مش قلقانة إلا من السن .. والفرق يسمح بتطمينها من هذه الناحية !
   
   يعني مواصفاته اللي ذكرتها ما ينفعش تترفض لمجرد 8 سنين فرق.
   
   بعدين بأه تشوف الأمور هتمشي ازاي في التقارب والتفاهم وكده ..
   
   كل حالة ولها حكمها حسب طبيعتها.
  
"
71529,"
   خطيبي كان بيحبني من واحنا أطفال لسه بس من طرفه وكنت رافضة أي تواصل لحين الخطبة ، بعد الخطبة شايف إنه لازم يتكافئ ويلاقي مقابل عشان حبني كل ده ! ، ودايماً شايف كل شئ ناقص وعايز زيادة ومش بيشوف أي حاجه كويسة غير اللي بيعملها هو بس ، بقالي ٣ شهور وتعبت ضغطي بيرفع من النقاش معاه وحاسه إن مش عاقل كفاية!
  ","

   غالبا لسه محتاج ينضج .. ما ينفعش العلاقة تقوم على الابتزاز !
  
"
71530,"
   حضرتك بتشوف لحد كام عادى
  ","

   لحد ما يقدروا يتفاهموا ويتقاربوا ويحتووا ويحبوا !
  
"
71531,"
   لو عايز تبعد عن حد من دون ما تزعله بتعمل إيه
  ","

   ببعد بدون ما أزعله.
  
"
71532,"
   زوجي بيشتم عليا مع اخواته و ديما يغلط فيا و يجي ف صفهم ضدي اى الموقف ال المفروض اخده م و اخر مره عن طريق الصدفه اكتشفت انه بيقولها يا تتعدل معاكم مهما تعملوا فيها يا هتطلق و قريب هتطلق مع العلم ان هو معاه مشكله صحيه من أول يوم جواز وانا فتاه لأكثر من ٨ شهور
  ","

   اللي تصبر 8 شهور على حاجة زي دي = تستاهل أكتر من كده !
   
   ولسه بتسألي إيه الموقف ؟
   
   عموما .. روحي بيت أبوك وعرفيهم كل ده.
  
"
71533,"
   حد كان مشير بوست ليك ع الفيس وعرفت ان عندك آسك فدخلت كلمتك انا مرتاح عندك
  ","

   وأنا مبسوط بك !
   
   وربنا يجمعنا في جنته ..
  
"
71534,"
   واللي فات هيسامحني عليه يعني ممكن يحبني وابقى قريب ولا ده طبع خلاص هلتزم شوية وابعد بعد كده
  ","

   اللي فات هيتحول لحسنات إن صدقت وثبت.
  
"
71535,"
   متقدم لي واحد بصراحه خلوق جداً جداً ومافيش اخترام بعد كدا بس بيني وبينه حوالي ٨ سنين فرق كبير ولا عادي؟
  ","

   عادي.
  
"
71536,"
   مسلم بس في البطاقة عندي 25 سنة ومكنش في دماغي الدين اصلا بس بقالي يمكن شهر إلحاح كبير من جوايا عليا اني أقرب واعرف الدين
ابدأ بإيه وأثبت عليه يعني اعمل ايه عشان ابقى صح وربنا يحبني
  ","

   ابدأ بالصلاة في جماعة .. وورد من تلاوة القرآن ..
   
   اسجد وادعي ربنا يأخذ بيدك ..
   
   أخي لا تضيع فرصة ما قذفه الله في قلبك؛ هو يريد بك الخير -سبحانه وبحمده-.
   
   الآن يبدأ تاريخ ميلادك على الحقيقة !
  
"
71537,"
   طبيعي اني لما اشوف اي اتنين مخطوبين او متجوزين بحس انهم بيمثلوا ع بعض ومفيش وجود للحب النقي الصادق كله بيتبني ع اعجاب شكلي وافراغ شهوات مش اكتر؟
  ","

   ركزي في حياتك.
  
"
71538,"
   طب وفيها ايه يا شيخ فيه بنات كتير كده ونفسها في أب فعلا وهيبقى زوج برضو وربنا عوضها بده مش صح ؟
  ","

   لا طبعا مش صح !
   
   الزوج زوج .. والأب أب
   
   وخلط الاحتياج بيبهدل الدنيا.
   
   الزوج ممكن يغنيها طبعا .. بس كزوج، ما ينفعش تطالبه بحاجات مش من طبيعة دوره أصلا.
  
"
71539,"
   شيخى العزيز بعد الطلاق من زوج كانت علته مرض نفسي ولم يعالج منه فتفانى في ايذاء الزوجه حتى في جسدها وفي الامانه التى وكلت اليه  من ربه عند الزواج ... هل يحق للزوجه ان تقتصر في علاقته بالاولاد مع العلم تجبرهم على الاتصال به يوميا وكثيرا لا يرد 
وهم صغار تحت سن المدرسه لتنساه وتبنى حياتها يجب ان ينسوه
  ","

   طول ما هو لسه ما اتعالجش = تحميهم منه، ما استطاعت .. بس تشوهش صورته عندهم.
  
"
71540,"
   أنا 22 سنة، بيتقدملي عرسان كتير، كنت دايماً بصلي استخارة ومش مرتاحة، اتقدملي أخو صاحبتي، غير مدخن، بيصلي الاوقات كلها في المسجد، حافظ القرآن كاملاً، صليت استخارة ومرتاحة، وهو خلوق جدا، أهلي مش موافقين لان بينا 20 سنة فرق، بس أنا مبسوطة ومرتاحة، أعمل إيه؟
  ","

   فرق كبير فعلا !
   
   وأخشى الموضوع يكون ملمّس معاك باحتياج لوجود مشاعر أب.
  
"
71541,"
   خطبة اليوم جت علي الجرح ياشيخ إن كنت تقول أن الاخوات هما الذين يأكلون حقوق اخواتهم فالامهات بيساعدوهم والله ان أمي بتقول لي واخواتي تعبي وتعب عيالي لا يذهب لرجل غريب ابدا وأنا واخواتي لم نقصر معاها يوما في شئ بل بالعكس ونقول يسامحها الله وتبقي امنا ويبقوا اخواتنا ولا نحب لهم الا الخير ..
  ","

   فيه أثر (وإن كان في سنده ضعف) :
   
   "" لا يزال الرجل والمرأة يعملان بعمل أهل الجنة ستين سنة فيجوران في الوصية فتجب لهما النار "".
  
"
71542,"
   طيب ازاي مش بتحن ترجع تعيش فيها؟؟؟
  ","

   ويمكن لو كنت لسه عايش فيها = كان زماني بتمنى أطلع منها !
   
   هذه مسألة معقدة.
  
"
71543,"
   ايه تعريف مصر بالنسبالك؟
  ","

   طفولتي وذكرياتي .. طباعي وعاداتي .. لهجتي وثقافتي الأولى .. موطني الأصلي !
   
   أحب تلك الأرض .. وذلك الجو .. وهذا النيل .. وذلك الطعم الذي لا تجده في أي مكان آخر بالدنيا .. أحبها وسأظل، بصرف النظر عن أي شيء آخر.
  
"
71544,"
   يا شيخ بتحب مصر
  ","

   في روحي ودمي !
   
   مهما شرّقت وغرّبت.
  
"
71545,"
   ما ضمان دوام الحب
  ","

   مفيش ضمان في الدنيا لحاجة !
   
   المهم نفضل نعمل اللي علينا .. ويسرنا أن نلقى الله به ..
   
   لولا حسن الظن به، والتوكل عليه، والرضا عنه = لاغتالتنا المخاوف ..
   
   لكن الحياة تستمر .. والجنة تُنسي كل مر.
  
"
71546,"
   هل فيه حب بدون رؤية حقيقية
  ","

   حب منقوص !
   
   الرؤية تثبته وتزيده .. أو تهزه وتسحبه.
  
"
71547,"
   الناس طالبة مني يوم مراجيح زي الأستاذ محمد عطية  ، قلت لهم يعني ايه  ، قالوا زي الأستاذ محمد و خلاص ؟ لاني معرفتش اجيب ال job description  بتاع اليوم ده من أي مكان  ، فعرفنا كده يعني ايه اليوم ده ؟ 😂😂
  ","

   ههههههه
   
   يا دي النور والله 😍
   
   المراجيح دي تريد مارك بتاعنا لا مؤاخذة .. ليلة العيد ويومه بنوقف كل المشاكل والاستشارات ونقضيها هلس 🙃
   
   عيد بأه وكده يا دكتور .. خلي الناس تفرح ..
   
   رب يبلغنا القبول يا حبيب قلبي.
  
"
71548,"
   انا اعرف واحد كان عايزني استنا 8 سنين😂 اهبل باين
  ","

   وفيه أهبل منه وبتستناه عادي !
  
"
71549,"
   جاي يتقدم؟ خلاص مترصلوش يا مصطفى هو بقى كويس 😂
  ","

   حزن الحزن !
  
"
71550,"
   عك اي ماهوا هيتقدم وسبحان الله ممكن ربنا يرزقه من حيث لا يعلم لي كده
  ","

   ربنا يقوي إيمانك !
   
   عموما كل اللي بيبهدلوا (العبط) اللي زي حضرتك بيكونوا عاوزين يتقدموا برضه والله واصبري ومعلش والسنة دي لا السنة الجاية.
  
"
71551,"
   عك ايه يا شيخ !!!! ما هو جاى يتقدم اهو
  ","

   صحيح جاي أهو .. زي عم أيوب كده !
  
"
71552,"
   )))(((
اعمل ايه ؟ 💔
  ","

   التفاصيل اللي قلتيها ما تطمنش .. أبدا.
  
"
71553,"
   واحنا عندنا كام ابو انس بس نرخم عليه 😊😂😂
  ","
  😒
  "
71554,"
   فى واحد بيحبني وانا بحبه وهو عايز يتقدم بس ظروفه مش كويسه و ابي رافض الشخص دا لمجرد انه سمع كلام عنه وانا مش عارفه اعمل ايه
  ","

   اسمعي كلام أبيك .. واقفلي باب العك ده.
  
"
71555,"
   علمت بصدق محبته لم يُفصح ولم اُفصح له مرت الايام وانا صابره لدلك لحين يحين الوقت، اليوم علمت خظبته !
  ","

   ألف مبروك !
   
   ياما قلنا لا تعولوا على الأوهام .. مهما ظننتموها حقيقية وصادقة.
   
   لكم باللي يخبط على باب بيتكم .  وبس.
  
"
71556,"
   عندكو الساعة كام دلوقتي هنا 2:13 بعد الظهر؟ 🤔
  ","

   7:13 الصبح
   
   مش هنبطل السؤال ده بأه ؟! 🙄
  
"
71557,"
   نصيحة يا شيخ محمد .. نستغل الغربة والوحدة أفضل استغلال ازاي؟؟
  ","

   الغربة والوحدة !
  
"
71558,"
   قصدك بنتألم!
  ","

   لن تتعلم .. حتى تتألم !
  
"
71559,"
   طيب شو الفرق بين الشب اللي بده يغير خطيبته و بين الصبية اللي قلتلا تصبر ع خطيبها و هو زي الفل .. انا مافهمت كأنو في تناقض ؟
  ","

   الفارق في الاستعداد الداخلي !
   
   بين حد معترف بالغلط وبيغيره .. وبين حد معندوش الدافع أصلا ومش فاهمك.
  
"
71560,"
   مصدومه يا شيخ من الوعود اللي بتترمي ف الارض بسرعه وبلوم نفسي كمان اني صدقت
  ","

   أدينا بنتعلم ..
  
"
71561,"
   خطيبي عايز يشوف شعرى وكل مره بنتخانق بسبب كده
هوا عايزه يشوفه مره ويقولى عادى
وانا طبعا رافضه وقولت له كذا مره بضايق من الطلب وبضايق انه شايفه عادى
اضايقت جدا من طلبه ومن تفكيره  والمفروض انه حرام
اعمل ايه لما يطلب طلب زى ده
هوا عايز يكتب الكتاب بيقولى مش قادر يصبر
بس والدى رافض دلوقت
  ","

   يصبر للعقد.
  
"
71562,"
   طيب لو منتقبه وطبعا شافنى فى الرؤيه الشرعيه ف دة مش حرام انه شافنى ومع ذلك محصلش نصيب واتجوزنا؟
  ","

   يؤسفني أن تكوني منتقبة بهذه الدرجة من فهم الشرع !
  
"
71563,"
   غ.س خطيبى محترم وبيحبنى مابهونش عليه وبحس معاه بأمان وراحة بس المشاعر الجياشة بتاعة ابقى مستنية نتجوز ونعيش فى بيت واحد وكدا مش عندى غير انى متقلبة أوقات ابقى مقبلة عليه جدا وأوقات تانية لا بسبب انى أوقات بحس شكله حلو وأوقات لا أما بفكر انى اسيبه بحس هخسره وهندم واخاف اكمل مابقاش مبسوطة ولااسعده
  ","

   أخطر الأسئلة وأكثرها حيرة في العلاقات .. أكمل ولا أبعد ؟ .. ينفعني ولا لأ ؟!
   
   هحاول ألخصهالك .. وزي ما اتفقنا مفيش قواعد عامة نحصر في إطارها مشاعر الناس وطاقاتهم .. لكن ده استقراء لكثير جدا من الحالات ..
   
   • اللي ما ينفعكش = بتكون عاوز تبعد عنه بلا تردد .. قربه مش فارق .. وبعده راحة !
   
   • أما اللي تكون حاسس إنك مش حريص على قربه .. لكن في نفس الوقت مش متحمل بعده = فده هتندم جدا لو ضيعته .. مهما كنت حاسس إنك هتلاقي أحسن منه !
   
   الحالة الأولى نفور .. لا يقبل أنصاف الحلول.
   
   الحالة الثانية تردد .. بالقرب النبيل يزول.
  
"
71564,"
   عشان هكسر بخاطره 
الكل بيقولي هتتحاسبي علي اللي هتعمليه فيه ده 
لانه متمسك جامد
  ","

   وإيه فايدة التمسك بعلاقة مش مريحة أو مش متكافئة ؟!
   
   فيه درجة من التمسك الأصلي تقلق؛ لأنها بتكون مَرَضية نوعا ما.
   
   عموما .. أنت حاولي تقفي مع نقاط الاختلاف بينكم وشوفي هي قابلة للإصلاح والاستدراك أو التعايش ولا لأ .. اتكلمي معاه بصراحة، شوفي عنده استعداد وفاهم تقديرك للموضوع ولا لأ !
   
   وبناء عليه قرري .. يا تستمري وتعطي لنفسك وله فرصة بناء على تمسكه وكده .. يا تنهي الأمر وإياك ترضخي للابتزاز العاطفي منه أو من اللي حواليك من نوعية بكرة يجرالك وتشوفي ومش عارف إيه .. محدش هينفعك بعدين لو مت بالبطيء في علاقة لا تجدين فيها راحة روحك.
  
"
71565,"
   ايه الفكرة في ان الاهل مش يوافقوا على النقاب ويقولوا بعد الزواج 
انا مش حابه اخرج الا بحجاب شرعى 
ممكن تجاوب ياريت ترد انا ببعت كتيررر💔
  ","

   الحجاب الشرعي تتم مواصفاته بدون نقاب !
   
   ما تدخليش في معارك الآن .. استثمري أبواب كتيرة جدا متاحة من الطاعات.
   
   أنا تكلمت في هذا كثيرا ..
  
"
71566,"
   هو لو خطيبي (قرايه فاتحه بس) 
اتعرفت عليه وشخصيته طلعت مختلفه عني 
ومش متوافقين وللاسف مبقتش متقبلاه 
لو سيبته كدا يبقي حرام عليا 
* متمسك جدا ومش راضي نسيب
  ","

   ليه حرام ؟!
   
   أنتم بتجيبوا الأفكار دي منين ؟!
  
"
71567,"
   طيب لو خطيبي كان ف البداية بيحاول يقول كلام حلو وحالات واتس وكدا وانا قوليلته نستني كل حاجة ف وقتها ...وافق ووعدني  تحفظ مشاعرنا لوبتها دا كدا كويس ولا ايه 🤦
  ","

   ده زي الفل !
   
   التفاهم والانقياد للصواب = أكبر نعمة ..
   
   كلنا بنغلط .. المهم نعرف نصلّح.
  
"
71568,"
   كلام حضرتك معناه أن بالخطائين نبعد عنهم؟
  ","

   ومين مش خطّاء ؟!
   
   مفيش ملائكة على الأرض.
   
   الفكرة أنت لك طلبات أو مواصفات معينة = دور عليها من الأول .. عشان ما تتعبش، وتتعب الطرف التاني معاك.
  
"
71569,"
   ‏لنفترض أنك ستكتب أصدق رسالة في حياتك، فماذا ستكون؟
  ","

   عرفت من بلاء أقدارك ما لم يكن يخطر لي على بال، وعاينت من طعم فرجك وذقت من نعمتك ما لم أحلم به !
   
   وما زلت أسير قانون الانتظار ..
   
   تمام مرادي في أمان تعلمه أنت .. يعينني على الشوق للقائك.
  
"
71570,"
   يعنى نعيش ونتألم لوحدنا ي شيخ !!
  ","

   بل نحيا ونرضى ونتعافى .. دون انتظار أحد من أجل هذه المهمة.
  
"
71571,"
   ازاي اخلي خطيبتي تهتم بكل أفعالها بحيث انها قبل ما تعمل اي فعل تفكر الأول هل الفعل ده حلال ولا حرام، لو حلال تعمله عادي لو حرام تبتعد عنه،
هي دلوقتي بتحط روج بس بتصلي والنزعة الدينية مقبولة بس محتاجة دفعة شوية، ازاي اخليها متدينة بقى وتبتعد مثلاً عن المكياج؟
  ","

   اختر من البداية من يشبهك يا صديقي !
   
   غالبا هتتعبوا بعض لو الدافع مش من جواها.
  
"
71572,"
   شيخ ساكون ممنونة جدا ان أجبت☘️
بطبيعتك كرجل ان مررت بمشكلة جادة معقدة هل تفضل الحديث بها مع احدهم لمواساتك مع العلم انه لن يقدم لك شئ غير الدعم المعنوي،ام ستفضل الصمت والتفكير لحين ايجاد حل للمشكلةمهما طال الوقت؟هل فعلا طبيعة الرجل تختلف عن المرأة بهيك حالة، حيث اننا كنساء نفضل الحديث دائما
  ","

   راجعي في هذا كتاب: الرجال من المريخ والنساء من الزهرة.
   
   وتحديدا حديثه عن رجل الكهف.
   
   أما أنا فأحمد الله أن عودني لتكون شكواي في سجودي وخلوتي به ..
   
   أشكره ولا أكفره .. سبحانه وبحمده.
  
"
71573,"
   سيبعث الله لك من يمسك بيديك وأنت ترتجف، ويساندك وأنت تعجز، ويواسيك وأنت تيأس، بل ويحبّك وأنت تكره نفسك كثيراً، سيبعث لك من يساعدك على الأقدار 🌸💙
  ","

   المرتجف العاجز اليائس الذي يكره نفسه = لن يساعده أحد مهما كان !
   
   الساخط على القدر = لن يعرف الرضا برفقة أحدهم، بل بتجديد إيمانه !
   
   مهما كانت أحزاننا ينبغي أن نعرف طريق السلام بأنفسنا .. لا ننتظر أحدهم نلقي على كتفه هذه المهمة، كأننا نعاقبه على أن قرر دخول حياتنا.
   
   سنستنزفه .. ثم نعود لوحدتنا !
   
   الاستقرار يسعد القلوب المستقرة بالفعل.
  
"
71574,"
   ايام تقيله اوي
  ","

   صدقت !
   
   وهموم الناس في أصلها مشتركة .. وأوجاعهم في الغالب نبعها واحد !
   
   نفس الأسئلة المتكررة .. التي لم تسكن لجواب ..
   
   والدموع التي لم تجف .. ولا تكف عن العتاب !
   
   من لم يشق بالوصل .. تعذّب بغيره ..
   
   تعددت الأسباب والحب واحد.
   
   وما والله يشفي القلوب كالإقبال على بارئها، وإلقاء الحمول بساحته ..
   
   ضمدوا الجراح بدعوات الخلوات .. واسقوا ظمأ الروح دموع الرجاء ..
   
   داووا الأوجاع بالسمو ..
   
   استخلصوا من الجراح ترياق القنوط ..
   
   انثروا على الدرب الطويل بذور الأمل .. لعل ظل الفرج الوارف يفجؤكم في أحد المنعطفات !
   
   يا شوق الأحبة .. يا دموع الألم .. يا مرارة الانتظار ..
   
   في العين نور .. وفي القلب يقين ..
   
   لله در الصامدين.
   
   ألقاكم يا صحبة الجنة 💚
  
"
71575,"
   شيخ محمد شيخ محمد 
يعني إيه هجر جميل ؟؟ 
اقصد بعد الهجر ما فيش تعامل إزاي جميل !
  ","

   هجر لا يتبعه في الخصومة فجر .. ولا إفشاء للسر .. ولا تمني الشر.
  
"
71576,"
   اقاوم شعورى بالرياء ازاى 
حاسس انى برائي فى كل اعمالى مش عارف ليه
  ","

   دع عنك الوسواس .. وانس الناس .. وافعل ما يرضي ربك .
  
"
71577,"
   ي شيخي أرجو الرد.. سألت حضرتك كتير وما جاوبت.. أود ارتداء النقاب لأنني أعلم أني به سأتقرب من ربي وسأُقلع عن أشياءٍ سيئة عدة تُغضب ربي.. الأهل غير موافقين وحين وافقوا اشترطوا موافقة خطيبي ولإرضائه أضطر أن أفعل أشياء أكثر مُحرّمة ولا أريدها لكي يُقنع أهلي أنه يُريدني أن أرتديه بعدما تغيّر رأيهم مالعمل
  ","

   لا إله إلا الله !
   
   أولا:  ما تلبسيش نقاب الوقت .. ومش هو اللي هيخليك تقلعي عن حاجات مش كويسة .. الإقلاع يكون بتقواك وعزيمتك مش مجرد (قماشة) بانية عليها كل حاجة .. مع تعظيمي لها ولقدرها.
   
   ثانيا:  مبدأ المساومة من خطيبك ده يخوف .. ومش عارف إيه درجة الحاجات اللي بيطلبها لكن محتاجة تعيدي نظر.
  
"
71578,"
   ممكن حضرتك ترد ع سؤال اني سبنا بعض انا وخطيبي لاني كنت متعلقه بحد ومش عارفه ادخل حد حياتي عشان هظلمه..!
  ","

   وآخرتها إيه ؟!
  
"
71579,"
   ليه المشاعر بتروح بمجرد انك تضمن وجود صاحبها جمبك؟!
  ","

   لأنها مشاعر تملك .. ظلمناها وسميناها حب !
  
"
71580,"
   ازاي ي شيخ والله شكلك قصير جدا
انا فكرتك ميه حاجه وخمسين
  ","

   أواجه هذا العالم ب مية حاجة وخمسين ؟! 🥺
   
   حرام عليك .. الحمد لله.
  
"
71581,"
   ي شيخ انا اعجبت بشخص وحبيته بس عمرى ما اتكلم معاه هل هو حرام كده علشان بفكر فيه وبيجى ببالى
  ","

   طنشي .. هتنسي مع الأيام.
  
"
71582,"
   مش قادر اتخيل فارق معاه في اي حاجه ذي دي 😂
  ","

   ربك يستر 😅
   
   عموما أنا 189
  
"
71583,"
   عاوزين نمشي مع الدين مش العرف ؟
  ","

   الدين بيحكم العرف في زوايا كتير .. لا تتضارب معه.
  
"
71584,"
   يا أبا أنس اي أضرار ان ابقا كتاب مفتوح لحد سواء صديق أو غيره؟
  ","

   لا تسلّم مفاتيحك إلا لمن روحه روحك !
   
   (خدت على دماغك ؟!
   
   آني آسف).
  
"
71585,"
   شيخ سؤال ثقيل بس طولك كام.
  ","

   ده سؤال يخوف 🙄
  
"
71586,"
   ابا انس 
اراح الله قلبك واسعدك سعادة الدارين
فتحت مداركي لأمور كتيرة كنت غافل عنها
والسير علي الطريق الصحيح والتوكل علي الله في جميع الأمور كان هو السر ..
السر وراء السلام النفسي والتسليم بأن ما ينتظرنا من قدر هو الأفضل من الله
اراح الله قلوبكم واسعد ايامكم 💛💚 وجعلنا صحبة في الجنه 💗
  ","

   يا رب .. يا رب .. يا رب ..
  
"
71587,"
   طب  أبين شعري ولا ألبس طرحة ؟
  ","

   حسب العرف !
   
   في الخليج بشعرهم .. في مصر وبلاد الشام لأ.
  
"
71588,"
   بارك الله فيك يا مولانا مش اللي لسة عاوزين يتجوزوا بس لكل الفئات بحبح ايدك شوية ههههه
  ","

   ولا يهمك .. للمتجوزين واللي عايز يتجوز تاني 🤦🏻‍♂️
  
"
71589,"
   😂😂ما قولنا ياشيخ نقلب الصفحه دي مكتب جواز ونوفق راسين في الحلال هتاكل الشهد صدقني
  ","

   كنت نفعت راسي يخويا 😁
  
"
71590,"
   وماذا أفعل أنا كشاب؟
  ","

   لا أنت تلبس هدومك عادي جدا 😁
   
   (خليك على طبيعتك .. البس كويس طبعا بس بدون مبالغة، ما تروحش ببدلة يعني .. مش انترفيو هو ..
   
   خد في إيدك هدية تليق بك .. علبة شيكولاتة مثلا.
   
   بلاش نظام التحقيق وأسئلة وإجابات .. كلام عام وتلقائي وتشوف فيه راحة مبدئية ولا لأ .. الموضوع بسيط لا تعقدوه).
  
"
71591,"
   صفحتك دي بتفكرني بشغلي ان تظبيط الشغل اهم من الشغل
  ","

   ههههههه
   
   الله يوفقك حبيبي ويوسع عليك 💚
   
   (أبو علي يا جماعة مقاول تشطيبات طيب وأمين .. أشهد له .. الناس اللي عايزين يتجوزوا 😃).
  
"
71592,"
   شيخ ارجوك ترد 😐 زوجي مسافر
و يمر بظروف نفسية صعبة جدا وضح لي السبب و انعزل عني
هل يلام على عدم تواصله معي ؟؟
كيف اتصرف ؟
  ","

   ادعيله كتير .. ولما يرجع ادعميه وتفهمي شعوره بدون لوم .. معلش.
  
"
71593,"
   خلصت قراءة كتاب صحبة الجنة الوقت 💙 بجد فرق معايا كتير جدا ياريتني كنت قريته من قبل 💔 نفع الله بك
  ","

   الله ينفعك به ..
  
"
71594,"
   لو خطيبي قال لفظ وحش وإحنا بنتناقش في موضوع وانا سكت ومردتش قالي مضايقة عشان قولتلك كده امال لو سبتلك الدين هتعملي إيه شوفتها ومردتش وهو محاولش يصالحني مخنوقه وعماله أعيط ويفكر أسيبه بالله ترد وتقولي أعمل ايه
  ","

   عندك حق تفكري تسيبيه طبعا.
   
   كلنا بنغضب ونغلط وقت الغضب .. لكن لا يجرؤ على ما قاله إلا فاجر.
  
"
71595,"
   بالله عليك ياشيخنا تجاوبني، لو الزوج عنده عادات سيئه جدااا ف النظافه العامه، زي الأكل بصوت مزعج والتجشؤ وخروج الريح أمام الزوجه والاهمال ف الظهور بمظهر مهندم داخل البيت وخارجه والزوجه استعملت كل وسائل التلميح الغير مباشر ومفيش فايده، تتصرف ازاي من غير ماتجرحه؟؟ مع العلم هو طبيب يعني مش انسان جاهل
  ","

   تتكلم بصراحة في وقت صفا .. وتبين إن ده من حقها عليه !
   
   للأسف الحاجات دي ياما بتعمل مشاكل .. وحلها بسيط جدا للي يهتم بس.
  
"
71596,"
   طيب وبالنسبه للماسنجر
  ","

   حسب الوقت والطاقة !
   
   أنا بشر والله ويومي 24 ساعة برضه.
   
   معلش .. نعذر بعض.
  
"
71597,"
   حضرتك تقصد انه لا يحق له إنه يعرف عن حاجة زي كده حصلت معايا وإنه مش موضع حديث من الأساس؟
وفرضاً فكرة عدم رغبتي في الحديث توحي بإنه ورا ده أنا مخبية حاجة مش هتبقي بذرة شك في علاقته بيا؟
(غير السائلة)
  ","

   اللي يفتش في دفاتركم القديمة = غير سوي .. ونذير سوء في شخصيته !
   
   واللي يعترف تبرعا بمصايب عملها = برضه غير سوي .. ونذير سوء !
   
   مش لأنه غلط .. كلنا بنغلط .. لكن اعترافه يدل على عدم نضج مهما تعذر بالرغبة في الصراحة والوضوح وكده.
   
   من تمام التوبة أن تستتروا بستر الله .. محدش من حقه يدخل في المساحة دي !
   
   أظن تعبت وأنا أكرر الكلام ده.
  
"
71598,"
   الشخص اللى كنت بحبه من وانا صغيرة ودايما بدعى انه يكون من نصيبى عمرى ما كلمته والله ، أتقدم لصحبتى اقرب واحدة ليا حكتلى النهاردة وعينها كلها فرحة وحماس شاركتها فرحتها على اد ما اقدر ومن ساعه ما رجعت البيت وانا بعيط ، من وانا طفلة وانا بدعى بيه ، مخنوقة وحاسة انى شفافة
  ","

   مقدر شعورك !
   
   لكن قلبك أغلى من إهدائه لزاهد فيه ..
   
   تستحقين من يطرق بابك .. فاصبري، وغلّي نفسك.
  
"
71599,"
   لماذا لا يتم الرد على اسئلتي هل هناك قوانين متبعة؟؟
  ","

   أبدا !
   
   حسب اللي بلحق أشوفه.
  
"
71600,"
   جاوبنى بالله انا مصدومه حمايا لواط وحصلت مصايب مع اطفال
  ","

   كررت سؤالك كتير جدا !
   
   يا بنت الناس مالك دخل فيه .. المهم زوجك كويس ومحترم وبيتقي ربنا .. وبس.
  
"
71601,"
   ليه متلبسش خمار او عبايه سوده...او ممكن الزي الشرعي كامل زي ما بخرج في الشارع و ارفع قدامه النقاب بس دا ينفع ولا لا
  ","

   مش بيكون منظر لطيف أبدا .. وبيظلمك !
   
   نص وشك متاكل.
   
   ثم بيظلمه لأنه مش بيحدد منه طولك من قصرك .. تخنك من رفعك !
   
   أيوه ده حقه .. وحقك.
   
   هي رؤية عشان يشوف وتشوفي.
  
"
71602,"
   سؤال جدى و جدتى؟؟؟!
  ","

   لازم يعمل كده طبعا .. مش حرام.
  
"
71603,"
   ي شيخ ، هو اي حد هخبط ع باب بتنا هيكون بيحبنا ؟
  ","

   مش لازم بيحب .. المهم دخل من طريق يليق بنا !
   
   وافقنا أو رفضنا .. مش مشكلة.
  
"
71604,"
   ربنا يرضي عنك ولا يريك حزنا ابدا
ويقر عينك بما يفرحك
ويعوضك خير عن كل هم وتعب رايته في حياتك 
ي محمد ي ابن عطيه
  ","

   ولك وللسامعين جميعا بمثل .. يا رب ..
   
   الله يجبر خاطرك.
  
"
71605,"
   يا شيخ محمد امانه عليك تجاوبني ماذا افعل في الرؤيه الشرعيه انا بنت
  ","

   هتلبسي لبس عادي .. بس مش واسع أوي ومبهوق ما يبينش حدود طولك وحجمك، ولا ضيق مجسم لازق عليك .. بلوزة وجيبة مثلا مع طرحة .. (يعني بلاش عباية سودا وخمار وكده).
   
   وهتقعدي وتشوفيه ويشوفك .. وتتكلموا كلام عادي وعام تفهموا به خطوط عريضة ..
   
   حد القبول المبدئي إنك ما تحسيش بنفور من الموضوع.
   
   فهتقعدي بعدين مرة واتنين وتلاتة تسألي أكتر وتفهمي أكتر .. وبناء عليه كلاكما يقرر.
  
"
71606,"
   اكتر حاجه بتفرحك🥺⁦❤️⁩
  ","

   - الستر والسداد اللي بحسه في تفاصيل صغيرة لا ألقي لها بالا !
   
   - إني أقدر أفرّح حد.
   
   - إن دي 🥺 تبقى 😍. بلاش نكد 🙃
   
   (بتعلم جدا من ناس كتير أصحاب مشاكل وابتلاءات وروحهم حلوة وقلبهم مستبشر وكلامهم مبهج، وإن بكت عيونهم).
  
"
71607,"
   نفسك في ايه حالا ياشيخ؟؟؟
  ","

   يعني هتجيبه لي مثلا ؟!
   
   سجودنا أولى بهمومنا .. وأرفق .. وأستر .. وأرجى.
  
"
71608,"
   حتة التفتيش دي سيئة جدا بجد أنا عمري في حياتي ما مسكت موبيل حد من اخواتي وفتحته الا بإذنة بعمل اللي انا عايزة واديله التلفون تاني .. مرة للاسف كان حساب جوجل بتاع اخويا مفتوح عندي علي اللاب فبشوف هو الاكونت ماله كدا متشقلب لقيته بتاع اخويا. قفلته ونبهت عليه ميسبوش مفتوح تاني .. انتو الزاي بتفشوا بجد؟
  ","

   تربية غلط - مرض بالشك - قلة ثقة في النفس - مخالفة لأوامر الله.
  
"
71609,"
   طيب لو الثالث غير متوفر 
الاتنين اللي قبله هيكفوا ؟
  ","

   الثالث ملوش أي تأثير بدون الاثنين الأوليين !
   
   وإلا فانظر لكمّ الخيانات وإدمان الإباحية مثلا بين المتزوجين.
  
"
71610,"
   انا و خطيبي كنا بنتكلم و بنعرف بعض اكتر و كده فحكينا لبعض عن ماضينا إذا كان في حد دخل حياته قبل كده او حد كان معجب بيه سواء في الجامعة أو قبلها 
فانا حكيت مع صحبتي عنه و عن المواضيع دي و هو عرف مني اني قولتلها
و من ساعتها حساه اتغير معايا 
هو انا كده غلطت ؟!
  ","

   عك في عك !
   
   لا ينفع تتكلموا أصلا في حاجة زي دي .. ولا ينفع تحكي لصاحبتك .. ولا ينفع تروحي تقوليله ..
   
   عشان كده بنقول ما تاخدوش الخطوة إلا وأنتم ناضجين .. ما تستعجلوش.
  
"
71611,"
   بعتلها فيس برايڤت وهي مفيش وراها الا البلوك واعرف واحد برضه بيحبها وبرضه بتعمل بلوك ومش سايبه فرصه لحد يكلمها هي مشكدا شايفه نفسها عالكل كل دا عشان فكليه قمه!
  ","

   ده ملوش علاقة بالكلية !
   
   ده له علاقة بإنها حد نضيف ومحترم وبيتقي ربنا.
   
   والله يكفيها وأمثالها شر كل ذي شر .. ويشفيك.
  
"
71612,"
   ازاي تحصّن نفسك كشاب من فتنة النساء يا شيخ؟
  ","

   صحة العلاقة بالله بالمداومة على الطاعة - غض البصر - الزواج.
   
   الثلاثة مع بعض تجعلك أثبت من الجبال .. بإذن الله.
  
"
71613,"
   يشيخ طب انا بحب واحده ومن زمان وللاسف اتقدمت ٣مرات واترفضت مع العلم هي فكليه من كليات القمه واعلي مني بكتير وبرضه حاسس ان الحب من طرفي بس حاولت انساها معرفتش ومش قادر وحاسسها انانيه ف انها مبتبادلنش الشعور  اعمل اي؟
  ","

   ما هو مش بالعافية !
  
"
71614,"
   ايه المبرر اللي يوقف البنت قدام اهلها علشان عريس!
  ","

   رفضهم المتكرر بناء على أسباب واهية .. ليس لها منطق شرعا ولا عقلا !
   
   ووقفتها هتكون في حدود الإصرار ومحاولة الإقناع وتوسيط من يستطيع دعم موقفها وله تأثير على أهلها.
   
   عموما إن لم تستطع البنت فرض اختيارها .. فإياها ترضخ في المقابل لاختيار غير مناسب لها.
   
   محدش بيدفع التمن غيرها.
  
"
71615,"
   شيخ الله يباركلك رد عليا ، في شاب يجمعنا مكان العمل بعتلي رسايل على اسك وليس من اكونته الشخصي انه ينوي الارتباط بي رسميا بس بعد سنة لظروف في الشغل انا اعلمها ، انا مردتش عليه خالص ومانعة اى تعامل شخصي بينا في الشغل لكن عندي سؤال هل عشان مكلمنيش من اكونته بشكل صريح وواضح دا نذير سوء انه مش جاد
  ","

   لا تنتظري أحدا.
   
   لو تقدم لك أنسب وأفضل = وافقي.
  
"
71616,"
   هو ربنا ممكن يغفرلى مشاهدة الافلام الاباحية وانقطاع الصلاة لفترة ازاى
  ","

   بالإقلاع عن الذنب والندم عليه والعزم على عدم العودة إليه .. وكثرة العمل الصالح.
  
"
71617,"
   علي انه من بيئه كويسه و ناس طيبين و شايفه انه هيشتغل بشهادته ومش لازم يبقي نفس الكليه.. كل المهن مهمه في الحياه
  ","

   عادي .. ممكن يجيلها حد من بيئة كويسة وناس طيبين ومجاله قريب منها !
   
   أنا مش بقول بالطبقية .. بس مفيش مبرر تقفي أدام أهلك.
  
"
71618,"
   شيخ رأي حضرتك في الأهل اللي بيرفضوا عريس عشان معاه كليه اقل من بنتهم و البنت بالنسبالها عادي موافقه ازاي تقنع الاهل ولا تسمع كلامهم و فعلا كلامهم صح ولا ايه
  ","

   هي موافقة بناء على إيه ؟!
  
"
71619,"
   لو سمحت حضرتك.. انا معنديش أي ميول لمجال الكلية؟ بس لما بقارن بينها وبين الكليات التانية بيكون ليها الأفضلية.
أكمل فيها ولا اشوف حاجات جانبية ولا اعمل ايه 
حاسس انه مش حاجة كويسة الشعور ده.
  ","

   كمل كليتك .. دي الأولوية الوقت.
  
"
71620,"
   من وقت البث المباشر امبارح و حضرتك تعبان أو زعلان
  ","

   الاتنين 😃
   
   بس أنا أحسن الآن .. الحمد لله رب العالمين.
  
"
71621,"
   يارب ترد عليا بقا .. زوجي وحيد والدته عايشين في نفس العمارة وحمايا اتوفى قريب هو يبرها ازاي? بيسيبني ويبات معاها والوقت الي مش بيبات معاها بيفضل طول اليوم قاعد معاها وانا مكنش عندي مشكله اقعد معاها بس هي سليطه اللسان معايا اضطريت اخف عنها شويه يبرها ازاي وميجيش عليا وانا بردو اتعامل معاها ازاي?
  ","

   معلش .. يتوصى بها الفترة الأولى دي .. وواحدة واحدة هتتعود ..
   
   ويوازن بعدين بين بر أمه، وبين حق زوجته.
  
"
71622,"
   مالك يا شيخ ؟
  ","

   الحمد لله رب العالمين.
   
   الطمع في الله كبير 💚
  
"
71623,"
   هو لو خطيب صحبتي متقدملي وهو كويس ارفضه عشان هي صحبتي الانتيم
  ","

   قصدك اللي كان خطيبها ؟!
   
   والله حسب هو متقدم لك أنت بالذات ليه .. وحسب قبولك لشخصيته .. وحسب عندك استعداد لاحتمال انتهاء علاقتك بصاحبتك ولا لأ ؟!
  
"
71624,"
   رد هنا 🎃🎃🎃
  ","

   اقعد معاها وفهمها إن حياتكم هتكون منفصلة !
   
   هي خوفها مبرر .. بس لو فهمت الوضع هتطمن.
  
"
71625,"
   طيب لو فضل يفتش برده و مش فارق معاه رفضى رغم عرفته أنه ملهوش حق  ...غ.س
  ","

   القرار قرارك إذن !
  
"
71626,"
   خطيبي يفتش في تلفوني ماذ افعل هل الشخص ده يستحق اكمل معاه هل ده ثقة
  ","

   المساحات دي لازم تتحط فيها القواعد من الأول !
   
   تفتيشه في موبايلك نذير سوء .. ارفضي الأمر ..
   
   لا هو يفتش .. ولاأنت تفتشي.
  
"
71627,"
   شئ سئ إن راجل يبكي بسبب علاقة أو فتاة، لكن أنا تعبت جدا،حاسس  كل حاجة مؤذية وفي الوقت نفسه مش عارف أبعد، كرهت ضعفي وعدم ثباتي، تعبت من ""قربها"" مش عارف أنسى،أنا مش فاشل ولا فاضي بالعكس، الموضوع معطل مسيرتي ومستقبلي اللي بحلم بيه، لكن مبقدرش أتخلص من التفكير،مش عايز اتكلم تاني ولا افكر فيها، أعمل ايه!
  ","

   المناطق الرمادية مؤذية دوما يا صديقي !
   
   يا تكون العلاقة في النور .. بزواج شرعي محاط برغبة متبادلة في القرب .. من الطرفين.
   
   يا بعد أبدي .. تدع للأيام فيه فرصتها في تعليم قلبك للنسيان.
   
   أما الرغبة في زاهد فيك .. أما التعذب بالقرب وعدم القدرة على البعد = فعذاب لا يليق بعاقل أن يحبس نفسه في دائرته.
  
"
71628,"
   شيخ محمد كيف ممكن الواحد يتجاوز المجتمع والاهل بهاد الشي؟
  ","

   لو بيحب فعلا = هيتجاوز كل شيء !
   
   المهم اختياره يكون صحيح ومنطقي وهيلاقي فيه سعادته.
  
"
71629,"
   انا متقبل اني اتجوز فتاة احبها مطلقة وعندها بنت اصغر مني وخلقها كويس وانا اعزب.. بس اهلي والمجتمع معتدقش انه هيتقبل دا خالص .اعمل ايه ؟
  ","

   ما دمت حاطط الأهل والمجتمع في حساباتك = يبقى اصرف نظر !
  
"
71630,"
   شوفت بوست ان شاب توفي ف ولاية فيلادلفيا وصلاة الجنازة يوم السبت بعد صلاة الضهر ف مسجد اسمه الاقصي لو ينفع حضرتك تكون موجود
  ","

   موجود وهصلي عليه بإذن الله ..
   
   لسه مدير المركز مكلمني عنه.
   
   الله يرحمه ويصبّر أهله.
  
"
71631,"
   اعط نصيحة للشباب اللي بيدخلوا على اكونتات البنات اللي بيعملولك اعجاب 🌹
  ","

   والله أنا مش مسؤول عن حد !
   
   وسواء الشباب جايين من أي حتة = فمهمة البنت تحافظ على نفسها .. لو أنا نفسي حتى اللي رحت صفحتها أعاكس، عياذا بالله.
  
"
71632,"
   مهو فوزهم هيسعده وبكدة يكون حصل على طاقة ايجابية تساعده في اداء ما يرضى الله باذنه تعالى
  ","

   وخسارتهم هتكئبه .. فيشرب خمور وحشيش ؟!
  
"
71633,"
   يعني حضرتك ملكش اي ميول كروية ؟
  ","

   الميول حاجة وتحول الموضوع لهم وهدف أدعي عشانه حاجة تانية !
   
   الميول المقبولة هي التي تبدأ وتنتهي بصفارة الحكم.
  
"
71634,"
   متقدملي ابن عمتي هو جدع معانا خالص واحسن من اخويا معانا ف البيت كمان طيب وبيحبني من زمان الكل شايفه مناسب بس انا مش مرتاحه مش بحبه مفيش اي مشاعر ليه ومش حاسه اني هكون سعيده معه ابدا لما بفكر مجرد تفكير بحس بحزن اعمل ايه
  ","

   ما توافقيش !
   
   يستحق الأفضل.
   
   (هي دي مشكلة ابن آدم .. الزهد في القريب المتاح، مهما كان جميلا .. لمجرد أنه قريب ومتاح).
  
"
71635,"
   (انتي مسالمة) ف فترة قصيرة اتقالت لي مرتين!.مش.بعرف.اخون حد! خصوصا القريبين.من.قلبي! لسة طالعة من تجربة شديدة شوية! كلمة اني مسالمة وجعتني أوي! هو لازم اكون شريرة واخربش وكدة! طب إزاي اعمل كدة فيمن اقتربوا للقلب💔
  ","

   نعمة !
   
   لكن مش معنى كده إنك تسمحي باستغلالك واستنزافك.
  
"
71636,"
   ليه المشاعر بتروح بمجرد انك تضمن وجود صاحبها جمبك؟
  ","

   طبيعة الإنسان التمادي مع الانبهار الأول الذي يوهم بوجود مشاعر حقيقية !
   
   أما الصدق فيبين فيما بعد ذلك.
  
"
71637,"
   شيخ محمد ادعي للاهلي النهاردة بالله عليك
  ","

   أولى بدعائي ما ينفعني في ديني ودنياي !
  
"
71638,"
   #
  ","

   إياك !
   
   ولا تقولي ولا تفتكري ..
   
   انسي اللي حصل كأن لم يكن.
  
"
71639,"
   Do you have a phobia? What is it?
  ","

   فوبيا المرتفعات يا آسك !
   
   وأخطر أنواعها ذلك الأمل الذي تظن أنك بلغت قمته .. ثم تكتشف فجأة أنك لم تراوح مكانك، على أرض الانتظار.
  
"
71640,"
   صاحي ي شيخ ؟
  ","

   كنت !
   
   يلا .. تصبحوا على خير ..
  
"
71641,"
   أنا جيالك من المستقبل وبقولك..دا وجع قلب ع الفاضي، وسواء أهله كانوا رافضين قلق أو رافضينك انتي شخصيا، فالأمر سواء.في رفض خلاص.وممكن جدا أهله ميكونوش رافضين ولا حتجة وهو اللي عايز يسيبك، لكن بشياكة.        رضي الله عنك ورزقك الخير وأرضاك به.
  ","
  ….
  "
71642,"
   تزوجت من سته أشهر لم أذق فيها طعم الفرح كنت بحب زوجي جدا فتره خطوبه كانت مرهقه عليا جدا وقفت جنبه كنت الراجل قبل الست إتنازلت عن حاجات كتير في سبيل اني ابقي معاه ومبسوطه وابني بيت مسلم .بعد كل ده حياتي معاه جحيم أذاني ومد ايده بدل المره ثلاثه واخرهم وانا حامل أبي قالي ده إختيارك ياشيخ مالناش دعوه
  ","

   للأسف .. ما ينفعش يتقالك غير كده !
   
   يبدو كل حاجة كانت باينة .. وأنت اللي أصريت ..
   
   ادعي ربنا يصلح لك الحال.
  
"
71643,"
   بجد كده أوفر اوى
  ","

   معلش .. محدش كامل !
   
   تمشي الأمور ما دام متربس في الزاوية دي .. قابلة إنها تعديها.
  
"
71644,"
   انا وهو معجبين ببعض من فتره واعترفنا لبعض قضينا فتره كبيره ملتزمين الحدود والله وقتره قصيره اتعدناها ، اهله عرفوا انه بيحبني ورفضوني مم غير اسباب واضحه ،قطعنا انا وهو كلام واجلنا الموضوع لحين الوقت المناسب احنا تانيه كلية، اهله بس رافضين قلق ولا رافضني كشخص؟!
  ","

   انسي الموضوع !
   
   قد نصحتك.
  
"
71645,"
   هو خطيبها يا شيخ وأكيد هيخاف عليها ولا حضرتك يعني عايزه يسيبها تخرج ؟
  ","

   يا محترم لو زوجها ما ينفعش يكون ده مبدأ للحياة !
   
   من حقه يكون له وقت يتبسط مع أصحابه .. ومن حقها يسيب لها وقت مع صحباتها؛ ما دمن طيبات لا يفسدنها.
   
   الرجل السوي هيفهم إن ده من مصلحة بيتهم أصلا، على فترات.
   
   أما اللي بيتقن لأ من أجل لأ وبس وشايف دي الرجولة والقوامة وقوة الشخصية فالله يعينه على نفسه ويهديه لزوجته.
  
"
71646,"
   انا معجبة بواحد وهو كمان بيبينلي انه معجب بيا بس حواليه بنات كتير اوي وبشوف كلامهم ع الاسك وبزعل من كده هو ده طبيعي ادعي باي عشان ربنا يرشدني 
ادعيلي 💙
  ","

   تدعي يشفيك ويعافيك ويبعدك عن العك ده كله.
  
"
71647,"
   صديقتي بتحاول تبني حاجز بيني وبينها وانا بحاول معاها بس بتتجهالني وانا بكلمها دايماً بس بترد ع غيري ومش بترضي ترد عليا 💔
  ","

   مطلوب أروح أتحايلك عليها مثلا ؟!
   
   غلّي نفسك .. وتعاملي بالمثل .. واللي يزهد فيك = ازهدي فيها.
  
"
71648,"
   ٢٦ سنه معيده شكلي عادي ومفيش حد بيجلي ده عادي؟!
ادعيلي ربنا يرزقني بالزوج الصالح
  ","

   عادي ولا يهمك .. نصيبك هيجيلك بإذن الله.
  
"
71649,"
   زوجى وانا ما شاء الله على درجه عاليه من الجمال والطبيعى أولادنا كذلك ويمنع من الخروج انا واولادنا لوحدنا خوفا من نظرات الناس وان كده الناس هتتوقع جمالى هو كده صح ولا غيره مذمومه؟
  ","

   اسمعي كلام زوجك واخرجوا سوا.
  
"
71650,"
   ليا الحق اني اقولها متخرجيش متسافريش او عايزة تروح تقعد هيا و اصحابها يومين عند واحدة صاحبتهم ليا الحق ازعل او اقولها لا مش هتروحي..!؟
  ","

   إيه الفكرة في لأ ؟!
   
   هل لسبب منطقي ولا شايف ده سبيلك لإثبات شخصيتك ؟!
  
"
71651,"
   اقفل يابني الثريد على كده كفاية 😂😂😂😂
  ","

   أنا بقول كده برضه 🤦🏻‍♂️
   
   عموما يا جماعة الحاجات دي بتمشي بالتراضي وحسن العشرة .. ودور الأمهات يربوا الأولاد يعرفوا يساعدوا ويقدروا برضه.
   
   كتبت في هذا من قبل:
   

    https://m.facebook.com/story.php?story_fbid=1556998114380028&id=100002095644279&sfnsn=mo
   

"
71652,"
   غ.س . هو ممكن يكون معمولي بلوك ؟
  ","

   ده مستحيل !
  
"
71653,"
   شاهد قبل الحذف أخ بيساعد امه وأخته 😂
  ","

   استخدم ال vpn 😅
  
"
71654,"
   فضيلتكم ياشيخ متجوزتش ليه لحد الوقت
  ","

   عشان أنا ما بغسلش كوباية !
   
   الصراحة حلوة 😌
  
"
71655,"
   با شيخ اختصر و قولها ان الرجاله عندنا متربيين علط او مش متربيين اساسا
  ","

   ما عدا أبو أنس .. مش كده ؟!
  
"
71656,"
   زوجي بيساعدني ف كل حاجة ربنا يخليه ليا
  ","

   أهو ده زبون طار من إيدينا ! 🥺
   
   ربنا يسعدكم وبيوت المسلمين.
  
"
71657,"
   اخويا ع طول يساعدنا ف شغل البيت انا و ماما و ع طول يردد خيركم خيركم لأهله
  ","

   طلبات الزواج عالخاص يا جماعة 🙃
   
   وعمولتي محفوظة.
  
"
71658,"
   غ.س يعني قصد حضرتك انها بتصعب عليه ؟؟
  ","

   لا .. قصدي إنه بيستهبل 😁
  
"
71659,"
   والي فضلت حامية نفسها وبعدين اذنبت ذنب كبير. انا قرفانة من نفسي
  ","

   باب العودة دوما مفتوح ..
  
"
71660,"
   أنا مجيتش تحت المخرطة الحمد لله، بس هنا البنات هما الي بيعملو كل حاجة و شايلين الليلة كلها و ده مخوفني الصراحة طب ما نشيل احنا الاتنين مسؤوليات ولادنا و نحتسب الاجر احنا الاتنين بردو!
  ","

   هو بيحتسب الأجر في حاجات تانية !
   
   في تعبه في الشغل .. في تحريه يدخل عليكم الحلال ..
   
   في ..
  
"
71661,"
   قسما بربي لو قاصد ماتردش ماهتعمل كدا بقالي سنتين ببعت ومفيش رد واحد منك ع اي سؤال بسأله  ليه كدا بجد ؟!!
  ","

   آسف .. حقك عليا.
  
"
71662,"
   هو تبديل بامبرز للأطفال و اطعامهم و تدريسهم مهمة الام لوحدها ؟ لاني نزلت مصر من سنة و بشوف العجب هنا و الله
  ","

   شوفي عشان أوفر عليك !
   
   احتسبي أجرك عند الله في كل ذلك.
  
"
71663,"
   هل يمكن ان اثنان يحبا بعضهما و مع ذلك ينفصلا ام الانفصال معناه فناء الحب ؟
  ","

   أحيانا نسيان .. بلا رغبة في التذكر أصلا ..
   
   منطقة رمادية، ليست حبا ولا كراهية .. لكنها مريحة على كل حال.
   
   وأحيانا:
   
   سنّة البعد الوجع والاشتياق .. وامتحان الحب في الدنيا الفراق
   
   اللي لاموا في بعضهم أول ما راحوا .. غير اللي بعد ما راحوا فضلوا على اتفاق.
  
"
71664,"
   أكيد الموت أجمل بكثير  من هذة الدنيا المحزنة
  ","

   هيكون أجمل حسب استغلالنا لهذه الحياة !
  
"
71665,"
   غ.س. انت متخيل يا شيخ البنت مننا اللي محارمها مش في دماغهم انهم يشبعوا البنت عاطفيا بتبقى عاملة ازاي؟؟ احتياج عاطفي وفي نفس الوقت بنعصم نفسنا عن الحرام.. ده صراع لوحده.. ف لما ييجي بوادر زي كدة او حتى لقبل كدة بنتعلق طبعا!!
  ","

   طبعا مقدر ومتخيل .. والمجاهدة في هذا والصبر عنه والثبات = أول أبوابكنّ للجنة، بإذن الله.
  
"
71666,"
   انا بالفعل اتعلقت خلاص
  ","

   عارف !
   
   ودي المشكلة ..
   
   بتسبقوا دايما بخطوتين .. وده غلط يا بنات .. عشان أنتم اللي بتتعبوا أكتر.
  
"
71667,"
   مسيتنيه حضرتك تفتح من زمان عشان اسألك يارب تجاوبني صاحب اخويه مامته طلبت رقم ماما وجت زارتنا كلنا استغربنا هي قرابه من بعييد ومفيش علاقه من زمان وفضلت تسأل عني وماما جاوبتها كلهم فهمو انها عاوزاني لابنها فضلو يشكرو فيه اودامي وانهم هيوافقو ولحد دلوقتي مصرحوش ولا قالو حاجه هو اهلي كلامهم صح؟
  ","

   أنا مقدر شعورك ..
   
   لكن نصيحة ما تتعلقيش وما تشغليش بالك .. نصيبك هتاخديه.
  
"
71668,"
   كلمة لمن طلق زوجته يا شيخ محمد

إزاي هما الاثنين يتقبلوا الأمر دا،وحياتهم ما توقفش


عاوزين نتعلم من حضرتك
  ","

   أما أنتَ فاللي كلت معاه أكلة = بتحفظ له العيش والملح !
   
   واللي عمل فيك معروف = بتفضل شايله له !
   
   ما بالك باللي كانت عرضك .. وبينكما ميثاق غليظ ؟!
   
   النبل كله تظهر حقيقته في البعد والافتراق .. لا القرب والوفاق.
   
   استعوض الله في كل آلامك .. أغلق الحسابات؛ لم تعد هناك فائدة من نبش الآلام ..
   
   احرص على أن تحب نفسك بما فعلت كلما نظرت في المرآة .. ولو تقرحت جفونك !
   
   أعط كل ذي حق حقه ..
   
   فإنك إن خرجت من كل ذلك بلا ظلم = رأيت من جبر الخاطر عجبا.
   
   وأما أنتِ فليست هذه النهاية .. لعلها بداية لجميل قادم !
   
   اذكري الطيب .. وادفني في تربة النسيان القبيح ..
   
   نفسيتك أغلى وأهم من كل شيء وكل أحد.
   
   وأما أنتما فاتقيا الله في الأولاد .. إياكما وتصفية الانتقام من خلالهم.
   
   أب وأم .. قائمان بالحق .. وعند الله تُردّ المظالم.
  
"
71669,"
   ياعم الشيخ انتَ ازاي بتفهمنا وحروفك في موضعها بالضبط في قلوبنا 🤍 جبر الله خاطرك
  ","

   الله يكرمك ويسعدك ..
   
   اللهم الستر والسداد.
  
"
71670,"
   عندنا 
ولو مش عندنا يبقى عندنا علشانك 😍
  ","

   ده بكّاش قديم ده !
  
"
71671,"
   لسه كنت بتناقش انا و جوزي في موضوع شبه كدا و كان كلامي انه احنا مينفعش اصلا نقول هم في الجنه او النار و لا حتي بينا و بين نفسنا لاننا اساسا منعرفش ده حكم ربنا مش حكمنا . انا كدا صح ولا غلطانه !!
  ","

   القاعدة العامة:
   
   من مات على غير الإسلام = حرّم الله عليه الجنة.
   
   الهوس بأه في إسقاط القاعدة دي بنظام المكايدة وتطليع اللسان😛 .. سيما على حد (أي حد) لسه عايش أصلا، الله أعلم بما يختم له، بكفر أو إيمان = جهل وعته .. ما أنزل الله به من سلطان.
  
"
71672,"
   أنا لحد الوقتي مش قادره اصدق إزاي عندنا العصر وعندكم الصبح😅
  ","

   زي ما هي الوقت عندنا 3:15 العصر .. وعندكم 10:15 بالليل !
   
   "" يقلّب الله الليل والنهار "".
  
"
71673,"
   يا شيخنا أنا من فترة فسخت خطوبتى وهو كان أخو صاحبتى لما كلمتها بعدها قالتلى عادى وربنا يكتبلكم الخير بس مكلمتنيش من يومها بقالنا شهر تقريبا وأصحابي بيقولولى معتيش تبتدى انتى بالكلام دلوقتى علشان ميقولولش عايزة ترجع هل كلامهم صح يا شيخنا ؟
  ","

   صح .. وغالبا العلاقة كده بينكم انتهت.
   
   مش كل الناس عندهم النوع ده من المرونة والنضج النفسي !
   
   أنا خسرت واحد من أعز أصحابي بعد ما أخويا كان فسخ خطوبته مع بنته .. رغم تأكيده إن مفيش حاجة هتتأثر ..
   
   احنا بشر.
  
"
71674,"
   أنت في أمريكا شيخ محمد؟؟
  ","

   آه .. وداخل أهو على نيوجيرسي في زيارة سريعة .. عندكم محشي ؟! 😁
  
"
71675,"
   النداء الاخير.ازاي اتجنب الحزن الشديد قبل النوم
  ","

   اقرأ ده بقلبك:
   
   فلسفة النوم !
   
   إني ناصحك ونفسي بما عساه ينفعنا .. وأحب لك الخير الذي عرفته بعد مدة من إدمان السهر والتخبط في الأرق (المتعمد .. والإجباري).
   
   النوم ليس مجرد فعل روتيني تقوم به ككل الكائنات الحية !
   
   النوم نشاط إيجابي .. ليس فعلا سلبيا لا قيمة له ..
   
   النوم الصحيح يفعل بروحك وبدنك أثرا عجيبا .. تلمسه طيلة اليوم ..
   
   النوم الصحيح يغير شكل حياتك .. بل وشكلك أنت .. للأجمل !
   
   ومن أجله لابد أن تلزم التالي:
   
   1) حدد موعدا ثابتا تذهب فيه لسريرك.
   
   2) قبل هذا الموعد بساعة حاول تفريغ عقلك وإراحته من أي جهد مرهق .. هذه ساعة الاستعداد.
   
   3) توضأ .. فرّش أسنانك .. تطيب .. صلّ ما شاء الله لك، ولو ركعة الوتر.
   
   4) استحضر توبة لله عن كل ما صار في يومك .. عن كل ذنب، ولو ما زلت ضعيفا أمامه .. اعزم أنك لا تعود.
   
   5) الآن أطفئ مصابيحك، وادخل سريرك هادئا .. واستحضر النعم التي تحوطك !
   
   مهما كنت وحيدا .. مهما كنت خائفا من أمر ما .. مهما كنت منتظرا راجيا شيئا ما = أنت على فراشك .. لست على سرير مستشفى أو على بلاط معتقل أو في خيمة لجوء.
   
   6) آية الكرسي .. المعوذتان.
   
   7) لا بأس هنا بشيء من أحلام الآمال واستحضار كل ما بقلبك من معاني الإيمان واليقين .. كل شيء سيكون بخير ..
   
   أغمض عينك .. واستسلم .. إن أمسكتها فارحمها، وإن أرسلتها فاحفظها بما تحفظ به عبادك الصالحين ..
   
   طوبى لأهل صلاة الفجر .. يتنفسون يوميا نسائم من الجنة ..
   
   يعرف الفرق من كان ملازما .. فحرم يوما !
   
   أما والله لا خير في حياة بدون صلاة الفجر.
   
   هذه حروف عفو الخاطر .. لا أدعي لها العصمة ..
   
   لكنها مجربة .. حد اليقين.
   
   اللهم سعد الدارين .. لي وللمسلمين ..
  
"
71676,"
   باقي بوست د مجدي يعقوب البنت اللي نزلت البوست منزلة اللينك بتاع البنت المسيحية وبتقول إدخلوا إشتموها هو إزاي نظهرلهم بالأخلاق دي😥
  ","

   عته بعيد عنك !
   
   وإذا كان فيه جهلة شطحوا في ناحية .. فأجهل منهم اللي قاموا يردوا بنظام المكايدة؛ غيرة على شرع الله زعموا .. وإنما هي الحماقة.
  
"
71677,"
   هو ليه الحزن و الغم ده كله وانا عمري ما بطلت اقول يارب
  ","

   عشان عايزاه على مرادك .. مش راضية بمراده !
  
"
71678,"
   طب يا شيخنا هو انا لما اضحي بسعادتي علشان أسعد غيري كده بظلم نفسي؟
  ","

   اللي ما يسعدش نفسه = مستحيل يعرف يسعد غيره.
  
"
71679,"
   شيخ الله يعزك ويبارك فيك جاوبني.. دلوقتي أنا لو معجبة بشاب وهو كذلك وأنا قولتله مش هينفع أتكلم معك من ورا أهلي ولازم تجيلي في الحلال.. وهو ماوافقش لأنه مش مجهز نفسه.. هل ينفع لو اتقدملي واحد كويس أحسن منه أوافق عليه ولا أبقى كذبت على التاني فإني أنتظره على ما يجهز؟؟
  ","

   يبدو ده الثريد الرسمي لوجع الأعصاب فعلا 😢
   
   إياك تنتظري حد يا ماما .. وافقي على المناسب اللي يتقدم.
  
"
71680,"
   طبيعي الانسان يحس انه بيتغير كل فترة صغيرة؟
  ","

   لازم يتغير .. وإلا يبقى ميت !
   
   المهم تغيره يكون للأحسن ..
  
"
71681,"
   رد عليا من فضلك يا أبا أنس... هل من حق أبويا وأمى أنهم يجبرونى أنى أنهى خطوبتى مع العلم أسبابهم لفسخ الخطبة مش صحيحة... وهل لو طاوعتهم ووافقت علشان أكسب رضاهم أبقى كده ظلمت خطيبتى وأهلها ولا رضا أبويا وأمى أهم ؟
  ","

   اتناقش معاهم .. تقدر توصل لحل وسط بلا ظلم وبلا عقوق !
   
   فارق بين البر .. وبين ضعف الشخصية.
  
"
71682,"
   يا شيخ هو شايف انه طاعتى له هو بس حاول يتجاوز معايا رفضت تعنت فى المعامله وزعل وبصراحه اتنزلت بعض الشيى بالنسبالى كبير بالنسباله مقصره فى حقه ومش بعفه مش عرفه اعمله ايه على العلم لا يغلق علينا باب اعمل معاه ايه وماشى بسياسه الضغط بالبعد والجفا
  ","

   نمط سيء ويخوّف !
   
   بصرف النظر عن طلبه وعن مقدار تنازلك.
  
"
71683,"
   احنا العصر😁
  ","

   أنا 8:22 الصبح .. وجعان .. ومزكم .. يعني مش باقي على حاجة ☹
  
"
71684,"
   ياشيخ انت بتنصاحنا كبنات مناخدش واحد زوج يقطع في صلاته انا عندي 22سنه مكنتش بصلي ولا ملتزمه ولا من عيله ملتزمه وعملت كل حاجه غلط وتوبت وبقيت ملتزمه صلاه وقيام وقراءن يبقا كدا مستاهلش ربنا يعوضني بواحد كويس بسبب اللي كنت عليه من قرف وذنوب انا كل ماافكر ايآس من نفسي
  ","

   لا أبدا .. أنت زي الفل !
   
   القصد على اللي ما تابش لله وداخل علاقة الزواج بحاله ده .. وبيعشم نفسه وبيعشم شريكه إنه هيتغير.
  
"
71685,"
   غ.س ليه يا شيخنا ما يمكن ندمان فعلا
  ","

   بلاش هبل عالصبح.
  
"
71686,"
   طب انا حابه اسمع راى حضرتك؟
  ","

   أنا مش هقرر عنك يا بنتي !
   
   وبعدين معرفهمش الاتنين عشان أنصحك بخيار معين.
  
"
71687,"
   رد عليا فى رمز 👍ده فضلا ،كنت مخطوبة وبعد فترة خطيبى تركنى دون أسباب واضحة وبعدها بفترة قصيرة عرفت أنه رجع لخطيبته القديمة ،دلوقتى عرفت أنه تركها من فترة وجايلى واعتذر وطلب نرجع مش عارفة اعمل ايه
  ","

   إياك !
   
   محتاجة سؤال دي يا ناس ؟!
   
   حرام عليكم بأه.
  
"
71688,"
   الى اى مدى للعاقد من طاعه على زوجته وحقوق
  ","

   مفيش !
   
   ما دامت في بيت أبيها فإذنها وطاعتها له ..
   
   وسؤال زي ده الوقت يقلق في طبيعة العلاقة.
  
"
71689,"
   يا شيخ في كم لايف حضرتك قلت انك عملت منشور للتعامل بين المخطوبين ممكن اللينك او كلمات مفتاحية ادور بيها عليه
  ","

   ضوابط الخطوبة:
   

    https://m.facebook.com/story.php?story_fbid=851582324921614&id=100002095644279&sfnsn=mo
   


    https://m.facebook.com/story.php?story_fbid=1115170415229469&id=100002095644279&sfnsn=mo
   

"
71690,"
   انا مش عارفه احدد خايفه ان دا بعيد وبيشرب سجاير ودا بردو حاجه وحشه والتانى خايفه تبقى فرصه كويسه ليا اضيعها انه يتقى ربنا فيا والمشكله ان اهلى بيقولو لازم توافقى على حد منهم انا بصراحه مش عارفه اقرر
  ","

   لا .. هو مش لازم ولا حاجة !
   
   ممكن الاتنين مش مناسبين عادي ..
   
   نظام الضغط ده هو اللي بيخليكم تترددوا كده وتغلطوا في الاختيار للأسف.
   
   عموما لازم تشوفي أنت ميالة لمين أكتر بعد الاستخارة وبناء عليه تقرري.
  
"
71691,"
   بالله ترد عليا 
متقدم اتنين يا شيخ الاول مكافئ ليا ف كل حاجه ماديا واجتماعيا بس بيشرب سجاير ومكانه بعيد التانى كليه اقل مستوى مادى اقل مركز اجتماعى اقل بس محترم وحافظ كتاب الله اهلى فى صفه ظنا منهم ان دا اللى هيحافظ عليا يارب ترد عليا وتفيدنى ياشيخ انا محتاااارة جدا واهلى ضاغطين عليا اوى
  ","

   أنت ميالة لمين ؟ وليه ؟
  
"
71692,"
   انا و خطيبي بنحفظ قرآن كل واحد ف بلده .. ينفع نسمع لبعض؟ هيكون عن طريق فيديو كول .. منتقبة
  ","

   تسمعوا بعد العقد بإذن الله .. هتبدأ قرآن الوقت وهتسحب لحاجات تانية.
  
"
71693,"
   تعبنا من السنجلة خلاص يعم الشيخ ادعيلي
  ","
  🥺
  "
71694,"
   طب لو خطيبي مُتقطّع ف الصلاه يعني ممكن يصلّي يوم وعشرة لا.. وبيشرب سجاير وغيره وعدني انه هيبطّل ومحصلش وكان كل حاجة قدام الأهل وكلهم عارفين وبيقولوا هيتغير بعد الجواز...كمان حصل كتيير تجاوزات والأهل مش موافقين ع العقد ولا موافقين ع ارتدائي للنقاب إي الحل... مع إني حاسه إن النقاب هيفيدني جدًاااا
  ","

   إلا الصلاة.
   
   مفيش حد بيتغير.
  
"
71695,"
   بكرة مع المسئوليات ينسي يتفرج يابنتي ... هيبقي كل ما يحتاجه الهدوء ولقمه هنية وخلاص ...
  ","

   والبركة فيها تنسيه اسمه كمان 😅
  
"
71696,"
   لو خطيبي قالي انه بيسمع اغاني وبيتفرج ع افلام وميوعدنيش انه هيبطل وانا مبسمعش الحمد لله  وهو كويس وقولتله لما ابقي موجوده متشغلش هل ده قصر نظر مني للمستقبل؟ 
وهيضر فيما بعد  الاطفال والبيت وكد
هالناس اللي حواليا بيقولولي مش سبب ترفضيه وفيه ملتزمين وبيسمعوا 
حضرتك رايك ايه
  ","

   بيصلي ومحترم وأخلاقه طيبة = اللي قلتيه مش سبب للخوف.
   
   محدش كامل ومحدش مثالي بالصورة الطفولية اللي في دماغك دي.
  
"
71697,"
   طب لو انا مخطوبة وافضه نهائى الكلام فى الموبيل لانه مش مطابق للشروط و مع الوقت هيحصل تجاوزات  .... ينفع أكلمه رسائل واتس
  ","

   أومال هتتجوزوا بناء على إيه ؟!
   
   التزام الحدود لا يعني أن تتحول العلاقة لعمياني.
  
"
71698,"
   طيب ي مولانا رجاءً رد ع اخوك الصغير ، انا رابعة طب وفي بنت زميلتي محترمة جدا وانا منجذب لها من اول يوم شفتها فيه من حوالي 3 سنين ، ونفسي اتقدم لها وحاسس انها لاحظت اهتمامي *بغباء مني* 
المهم الوضع المادي مش سامح اتقدم دلوقت خالص ي شيخ.
وانا أخاف الله فيها ، واخاف عليها من نفسي حتى 
الحل ايه؟
  ","

   تغض بصرك يا دكتور .. وتبتعد تماما.
   
   مفيش حل تاني الآن.
  
"
71699,"
   المشكله انى لو عرفت والدى بيغير عليا و بيخاف عليا اوى ممكن يوصل الموضوع للطلاق و هو بيهددنى انى لو أطلقت منه هياخد ولادى منى و انا خايفه اوى و مش عارفه اتصرف انا جبانه اوووى فعلا
  ","

   حتى لو وصل .. هي دي حياة آدمية ؟!
   
   يا يتصلح ويعاملك بما يرضي الله .. يا ربنا ينجيك وتربي أولادك في رعاية والدك الطيب اللي معرفش يربيك يكون عندك قرار للأسف.
   
   محدش هياخد أولادك منك.
   
   عموما ما تستبيقيش .. الرجالة يقعدوا وتتحط النقط عالحروف .. ويتشاف فين الغلط والمشكلة ولعل الله يصلح الحال.
   
   المهم تفوقي من الضعف اللي هيجني عليك وعلى أولادك ده.
  
"
71700,"
   هل يا شيخ من حقه يضربنى الضرب ده و للأسباب دى و يعنى كده و كل أما اقوله ربنا عالم و هيجبلى حقى و حسبى الله ونعم الوكيل يزود فى ضربة و يقولى هموتك انتى و إلى فى بطنك انا عملت ايه لكل ده انا سيبت البيت و روحت عند بابا بس مقولتولوش حاجه عشان مشوهش صورته وعشان ابنى و إلى فى بطنى مش عارفه اعمل ايه
  ","

   إن كان كما تقولين = عرّفي والدك كل حاجة.
   
   لا يجرّئ الجبناء إلا جهل النساء أو تخاذل أوليائهن.
  
"
71701,"
   طب متقدملى شخص كل حاجه فيه كويسيه جدا  .... بس فى حاجه هوه اقصر منى وانا كان نفسى فى واحد اطول منى (رأى حضرتك)
  ","

   هو حقك ترفضي لأي سبب !
   
   لكن مفيش حد كامل في النهاية .. فلو ده عيبه وعندك استعداد لتقبّله = وافقي.
   
   لو هيفضل مش مالي عينك بسبب كده = ما توافقيش.
  
"
71702,"
   سلفتي

 بتسيبلي بنتها كتير اشيلهالها وابني في عمرها سنة ونص وبدأت اتعب نفسيا وابني بيغير منها جداا وده بيأثر عليه بالله عليك قوللي انا كده صح ولا لا الموضوع بدأ يرهقني ويتعبني نفسيا هي لو عليها تسيبهالي اليوم كله وانا حسيت ان ده هيأثر ع بيتي وابني وع راحتي انا كده صح ولا لا بالله عليك قوللي يا شيخ
  ","

   أحيانا بنكون محتاجين نتعلم نقول:  لأ !
  
"
71703,"
   هو اني ارفض الزواج من شخص عشان شكله مش متقبلاه نهائي كده حرام
  ","

   حقك.
  
"
71704,"
   انا عارفه أن طاعه الزوج واجبه بس ايه حكم طاعه الزوج لو بيطلب منى حمل و عبء عليا و انا تعبانه و انا حامل و المنورة قالتلى اخر مره أن المجهود غلط و الكيس الجنينة نازل ايه حكم انى اقوله انى تعبانه أو مش قادره على الحاجه دى و هو من السهل عله أنه يعملها و مش مقدر تعبى خالص انا كمان برعى طفل سنه و نص  :::
  ","

   إنما الطاعة في المعروف !
   
   وليتق الله رجال يلوون أعناق النصوص على غير مراد الله ورسوله.
   
   قولي: مش قادرة.
  
"
71705,"
   ربنا يشفيك يا شيخ 
بس ازاى حنجرتك راس مالك هو سؤال فضولي شوية
  ","

   أنا إمام وخطيب ومحفظ قرآن .. يعني بدون حنجرة = بتعطّل !
   
   اللهم المدد والسداد.
   
   الحمد لله أنا أحسن ..
   
   وشكرا من كل قلبي لكرم دعواتكم ونصايحكم هنا ..
   
   الله يطمنكم ويجبر خاطركم ..
   
   لا حرمت صحبة الجنة 💚
  
"
71706,"
   جزاكم الله عني خيرا ..
  ","

   أنا عاجز عن الشكر والله .. قرأت نصايحكم كلها اللي غمرتوني فيها بكرمكم .. وطمنتوني الله يطمن قلوبكم ..
   
   التعليقات اللي جت أكتر من الرد عليها واحد واحد .. لكني وكلت مكافأتكم إلى الله.
   
   والحمد لله رب العالمين .. بتحسّن ..
   
   اللهم كفارة ..
   
   اللهم لطفا وعافية.
  
"
71707,"
   محتاج نصيحة ..
  ","

   الناس اللي جربوا الإقامة أو الهجرة لأمريكا هل تعرضوا تحديدا لنزلات برد متكررة في أول الأيام ؟!
   
   هل ده بسبب التغيير الجذري في الأجواء والمناخ وكده ولا ضعف مناعة ؟!
   
   طيب بيقولوا فيه مصل تطعيم ضد الانفلونزا .. هل فعال ؟!
   
   دي تالت مرة من يوم جيت من خمس شهور والدور شديد علي المرة دي بزيادة .. والانفلونزا أوحش حاجة بقابلها؛ لأن حنجرتي هي رأس مالي !
   
   مع العلم عشر سنين في السعودية شبه مكنتش أعرف الانفلونزا أبدا ..
   
   أرجو النصيحة والدعاء ..
   
   الحمد لله رب العالمين.
  
"
71708,"
   ايه الحاجة اللي لو قلبي شعر بيها اقول اني بحب فلان ؟
يعني انا مثلا خاطب ومقتنع بخطيبتي عقليا 
انما بحس بأمان معاها وانا بكلها 
يبقى انا كدا بحبها ولا لا يا شيخ
  ","

   الأمان !
   
   هو يا صاحبي بوابة الحب وأساسه.
   
   أتم الله لكما على خير ..
   
   ألقاكم يا صحبة الجنة 💚
  
"
71709,"
   حلو إنه يكون عنده حياء وبيغض بصره، بس وشه يحمر ويعرق مش للدرجة دي بردو، الحياة العملية عايزه ثبات وقوة
  ","

   صح .. هتيجي بالخبرة والنضوج.
  
"
71710,"
   انا لحد الآن لما عيوني بتيجي في عيون زوجي بتكسف ومش بقدر اركز في عيونه كتير بقالنا اكتر من 10 سنين وانتوا بتتكلموا عن عيون زميلكم الله يهديكم 😊
  ","

   ما هو ده برضه مش صح !
   
   راجعي نفسك .. وأغرقيه.
  
"
71711,"
   حضرتك شايف فرق السن المناسب بين الزوجين يكون كام
  ","

   مفيش قاعدة !
   
   المهم التوافق والقبول والأساس الصحيح اللي بنوا عليه علاقتهم.
  
"
71712,"
   العقل بيقولى مناسب ومحترم والقلب مش قادر يجيبه وانا حزينة جدا وضاغطين عليا فى البيت اكمل ولا لا؟
  ","

   للأسف .. لأ.
   
   لو مفيش فرصة فعلا لقلبك يقبله.
   
   تحرري من الضغط وحاولي تبصي أنت لمميزاته .. كتير الضغط بيجيب نتايج عكسية، ولما تتحرري وتحسي إنك ممكن ما تكمليش عادي = ممكن تلاقي نفسك بدأت تقبليه جدا.
  
"
71713,"
   زوجتي انسانة طيبة و ملتزمة و خلوقة لكن لديها نفور من الجماع بالرغم من كل محاولاتي لإرضائها لكنها very low interest ، لجأت الى الصبر بالرغم من حاجتي الشديدة ، ثم بعد عشر سنوات التقيت بفتاة هي فعلا كل ما اتمنى و اريد الزواج منها،هي لن تقبل بشخص متزوج و انا لن استطيع ان اعدل،فهل يجوز الانفصال عن زوجتي؟
  ","

   أخي الغالي .. كررت سؤالك كثيرا .. ومثل هذا لا ينصح فيه بمجرد سؤال هنا !
   
   محتاج حد يسمع منكما وينصحكما ..
   
   وحاول تبحث عن حل طبي ونفسي ..
   
   وفقك الله للخير.
  
"
71714,"
   غ.س غالبا بيفهموا طيش العين ده خجل منهم نتيجة لمشاعر معينة
  ","

   مشاعر أدب واحترام .. مش لازم حب وهيام.
  
"
71715,"
   طب بالله عليك أنا لما بتكلم مع أي بنت ما بقدرش أبص في وشها خالص وشي بيحمر و بعرق جامد لو بصيت ده عادي و لا ايه الموضوع ده عامل لي مشاكل كتير
  ","

   ما تبصش .. ربنا يسعدك 💚
  
"
71716,"
   مش المفروض احتراما للي قدامي إن يبقي في eye contact ولا ده مش صح؟
  ","

   احترام أمر الله أولى.
  
"
71717,"
   غ س يعني لو بتكلم مع زميل ف الشغل وانا بتكلم معاه بعمل eye contact طول ماانا بتكلم.. حرام؟
  ","

   الكلام بين الجنسين لحاجة بتكون العين فيه طايشة في الفراغ .. مش العيون مركزة في بعضها.
  
"
71718,"
   تعارض القلب مع العقل فى المتقدم اكمل ولا لا؟😕تايهة جدا بالله ترد عليا
  ","

   لازم الاتنين يتفقوا.
  
"
71719,"
   ما فيش أى مانع أن متقبل الأمر بكل تفاصيله ولكن مش عارف أقنع أهلى اذاى
  ","

   مش لازم يقتنعوا .. المهم يوافقوا تاخد الخطوة !
   
   ده قرارك واختيارك .. المهم تكون كويسة.
  
"
71720,"
   بالله ترد يا شيخ
اتقدملي واحد بحبه وبنتكلم من 3 سنين وعلاقتنا قويه جدا وانا مقتتعه بيه بعقلي وواقعيه جدا بس اهلي رفضوه واسبابهم بالنسبالي فعلا مش مقنعه وفعلا ان انسي صعب عليا جدا حاولت مع اهلي ومش موافقين بس غصب عني مش عامله لرفضهم قيمه لاني مش مقتنعه
ممكن تقولي اتصرف ازاي فوضع زي ده
  ","

   أيوه يعني هتتجوزيه من وراهم مثلا ؟!
   
   وبعدين أسبابهم مش مقنعة لك لا يعني أنها أسباب غير منطقية وغير حقيقية ..
   
   راجعي نفسك .. واستغفري ربك عما تبجحت به أول سؤالك كأنه وضع طبيعي مقبول.
  
"
71721,"
   هو ال eye contact إللي بيحصل مبين أنتين سواء برضانا أو غصبا عننا حرام
  ","

   غصبا اللي هو ازاي يعني !
   
   لك الأولى .. وليست لك الآخرة.
  
"
71722,"
   غ.س اي رايك ف واحد خاطب وعن حب وبعد الخطوبة بفترة قصيرة يحب وحدة تانية مع خطيبو ! هو كده طبيعي يعني!!
  ","

   لا كده فلتان حضرتك .. وما ينفعش تكمّل معاه !
   
   شوية تفكير منطقي الله يسعدكم.
  
"
71723,"
   اغضبني والله 😔 بجد حسبي الله
  ","

   معلش !
   
   أنا مقدر إنكم كنساء بتهنّجوا في الزاوية دي ..
   
   طبعا ده بصرف النظر عن رأيي في التعدد وشروطه وتطبيقه اللي أسوأ ما يكون في أيامنا للأسف .. إلا من رحم ربي.
   
   لكن هي دي طبيعة الرجل بصفة عامة.
   
   (وهذا لا ينفي وجود من لا يستطيع التفكير فضلا عن النظر لغير من ملكت قلبه).
  
"
71724,"
   غ س 
يا شيخ أنا شاب ٢٧ سنه ولى زميلة مطلقة ٢٥ سنة 
ليس معها أطفال أريد التقدم لها مع العلم إن سبب الإنفصال كانت حامل واصيبت بحمة فتشوه الجنين فاجهضته حماتها طلقتها عشان كده  كانت بتجبرها تنضف البيت وولادها الشباب نايمين أطلقت بعد أشهر  بالاضافة إلى أن والدها مُعتقل أحسبها على دين وخلق كيف أتصرف
  ","

   إيه المانع ؟!
  
"
71725,"
   ايه اللي خالك تقول كده يا شيخ ممكن يكون فعلا حد كويس ويتقي الله فيها ويحافظ عليها حابه اعرف وجهة نظر حاضرتك في انها تجربه مش مناسبه؟؟
  ","

   طريقتها بتقول إنها صغيرة في السن .. الأساس اللي بانية عليه ميلها مجرد تمسكه يدل على إنها لسه محتاجة تنضج !
   
   واللي محتاجة تنضج ما ينفعش تدخل على بيت هتشيل فيه مسؤولية تربية بنت علطول.
  
"
71726,"
   ياشيخ جاوبني بالله عليك، جاوبني مرة 
هل الراجل ممكن يحب أكتر من واحدة، انا متقدم ليا راجل متجوز وزوجته على علم، وانا مطلقة ..
هل هيعرف يحبنا احنا الاتنين
  ","

   ويحب فوقكم اتنين كمان 🙄
  
"
71727,"
   هو عادي اجوز راجل اكبر مني ب 20 سنه  تقريبت وانا موفقه وكل الناس شايفني غلط
  ","

   لا طبعا مش عادي !
   
   إلا لو فيه أسس منطقية أنت فاهماها وبانية عليها قرارك.
  
"
71728,"
   غ س ياشيخ في واحد عايز يتقدملي بس كان متزوج وطلق مش دي المشكله 
هو عنده طفله من طليقته وانا بنت لم يسبق لي الزواج واهلي احتمال كبير يرفضو 
بس اللي خلاني مياله للموضوع تمسكه بارضاء اهلي بشتي الطرق 
احساس ان حد يكون شاريك جدا احساس مختلف
عايزه راي حضرتك
  ","

   غالبا التجربة مش مناسبة لك !
   
   عموما .. اسمعي كلام أهلك.
  
"
71729,"
   بصرف النظر عن نبل وسلامه نفسيه ياشيخ دا حق والدتها وفى زماننا هذا يمنع القيل والقال خاصةً لو كانت الوالده صغير فالاسلام لم يعضل المرأه ان تتزوج بعد وفاة زوجها
  ","

   ياما عدت علي أمثلة في غاية الجحود والأنانية !
   
   وبالذات البنات .. سيما لما تكون الأم عاشت عشرة مش سعيدة مع أبيهم.
   
   مقدر صعوبة الأمر نفسيا، ومحدش هيكون مكان الأب .. لكن دفن الأم بالحياة سيما لو محتاجة للأمر = حرام، بكل حال.
  
"
71730,"
   انا امى نفس الموضوع مع العلم ان اخواتى اتجوزا ومفيش غيرى وكان عندى استعداد اعيش لواحدى عادى فى سبيل سعادتها واتقدملها حد كويس وقولتلها توافق عليه بس هى مرضيتش وقالت انتو فرحتى فى الدنيا وانى اشتال اولادكم دى احسن عندى من اى راجل ..
  ","

   نِعم أنت .. ونعمت هي.
  
"
71731,"
   انا عمري ٢٥ و لسه كل لما اشوف واحد افكر ياربي حيكون ده نصيبي ولا لأ مش عاجباني طريقة التفكير دي بس بلاقي نفسي بعمل كده
  ","

   عادي .. عشان الموضوع شاغلك بس !
   
   طنشي .. والله يسعدك بصالح مناسب لك.
  
"
71732,"
   بالله عليك تجيب رجل اصيب بمرض العشق لفتاه و هو متزوج انقلب حاله و لا يطيق الدنيا بدونها و هو يخاف الله و منقطع عن التواصل معها و لا يريد ان يظلم زوجته لكن لا حكم على القلب الان نعم اخطأمحتار و يأكله الهم هزل جسده و شاب شعره و هو في عمر صغير يريدها و تريده و لا يستطيع ان يعدد و يخاف الوقوع في الحرام؟
  ","

   الله المستعان !
   
   طول ما هو في منطقة وسطى مش هيقدر يتجاوز ..
   
   لازم حل جذري بالبعد الأبدي .. وليحتسب ألمه وصبره .. كفارة لذنوب بلا شك أوصلته لهذه الدرجة من العشق، ثم لعله باب يلج منه لجنة الأنس بالله إن صدق اللجء إليه وطلب النجاة.
   
   لا متابعة .. لا معرفة أخبار ولو من بعيد لبعيد .. لا رسائل ولا صور ولا أثر !
   
   سيتعافى .. أو سيستطيع إكمال حياته بالإحسان لمن لا ذنب لها في كل هذا، على الأقل.
  
"
71733,"
   ف سبيل الهزار لو امي تزوجت حاسه اني مش هزعل ومن حقها انا ولدي متوفي  بس كل الي حوليا مستغربيين ازاي مش هزعل ولا هغير حته امي انا فعلا غلط؟ انا بنت
  ","

   فين الهزار ؟!
   
   بالعكس شايف ده نبل منك وسلامة نفسية ..
  
"
71734,"
   لالا انا لسه صغيرة انا ٢٣سنة تحديداً اعرف الشخص وعيلته من وانا صغيرة .. وما قدرتش اهلى فين هو كل اللى حصل بينهم كان سوء تفاهم مش بالقصد
  ","

   ما هو حسب سوء التفاهم ده .. وحسب هو هيصلح الموقف مع أهلك ازاي !
   
   (ومش واثق الحقيقة في اختيار واحدة وهي عندها 15 سنة .. الله يرحمنا ويهديكم بس).
  
"
71735,"
   اتقدملى واحد معداش عليا واحد في كرم أخلاقه و إدراكه لمعنى الزواج 

لكن والدي رفض لإن امكنياته أقل شوية من النعمة اللي احنا فيها

لسه في فرصة اخيرة 

خليهم يدعولي اثابك الله
مضايقة جدا جدا
  ","

   الله يكتب لك الخير كله .. حيث كان.
  
"
71736,"
   كنت بعتاالك وغالباً ما اخدتش بالك من المسدج فا هقول بالمختصر . كنت مرتبطة بواحد وحصلت بينا مشاكل وهو عمل مشكلة كبيرة مع اهلى وعدى سنين وعرف غلطه وحالياً عاوز يتقدم بس اهلى لسه مايعرفوش وكلمت مامتى قالتلى مستحيل ابويا يسامحه انا اديلى٨سنين بدعى بيه هو بس ومرعوبة من اللى جاى وانى معرفش اقنعهم اعمل اى!
  ","

   يعني سنين وأنت موقفة حياتك ولا حتى قدّرت أهلك ؟!
  
"
71737,"
   حزينة من ساعة ما جبت النتيجة أنا نجحت الحمد لله بس التقديرات مش حلوة وأنا لسه أولى وده هيأثر على التقدير العام ومن ساعتها وأنا مش عارفة اتغلب على الحزن جوايا لدرجة منمتش امبارح طول الليل.. قولي حاجة تفوقني..
  ","

   كملي واعملي اللي عليك .. لسه أدامك الفرصة !
   
   احنا علينا السعي .. ثم نرضى بالنتائج.
  
"
71738,"
   يا أبا أنس أختي الصغيرة في ابتدائي تقولي زميلاتي بيقولوا فلانة دي اهلها كذا وكذا، ومرة بتقولي فلانة بيقولوا والديها منفصلين قلت لها عيب وملناش دعوة دي عورات بيوت،عاوزة رد منك شخصيا ليها عشان مش احبها تكرر ده تاني.
  ","

   عادي .. وجهيها دايما وانصحيها ..
   
   واحدة واحدة هتفهم بإذن الله.
  
"
71739,"
   يا شيخ  انا شفت واحد عندنا ف اعجبت بيه جدا ونفسى يتقدملى  ادعى انه يكون من نصيبى ولا ممكن فيه احسن زى م بتقول ماما 😂
  ","

   لسه هتكبري .. وتعقلي بإذن الله.
  
"
71740,"
   انا بدأت حفظ في القران سن ٢٢ سنة صيف آخر إجازة في كلية الهندسة.. تخرجت ودخلت الجيش وختمته حفظا بفضل الله وكرمه في الجيش وبدأت في إجازة مع شيخي وانتهي الجيش وانا الان ٢٥ سنة وقريبا الإجازة باذن الله.. ادعو لنا بالثبات و سعة الرزق والزوجة الصالحة يا شيخ.
  ","

   الله يبارك فيك ويحفظك ويسعدك .. دنيا وآخرة 💚
  
"
71741,"
   بتتكلموا عن النسيان كأنه زرار هندوس عليه ولازم ننسى
  ","

   النسيان قرار .. مش زرار:
   
   ( ١ / ٢ ) :
   

    https://www.facebook.com/m.atiia.soliman/videos/1527835560629617/
   

   ( ٢ / ٢ ) :
   

    https://www.facebook.com/m.atiia.soliman/videos/1527841867295653/
   

"
71742,"
   هو ليه دايما حضرتك بتتكلم عن النسيان وكأنه شيئ سهل وبإيدينا ؟
  ","

   سهل ؟!
   
   لا طبعا .. مش سهل.
   
   بإيدينا ؟!
   
   أيوه طبعا .. قرار بناخده ونتحمل تبعاته لين نحققه، زي أي قرار.
  
"
71743,"
   اني اتخدعت حاسس اني كنت موهوم . ليه كانت بتقول انها بتحبني جداا وليه فجاة لا انا مش حاسه اني بحبك !!
مليون شك جوايا . هل انا وحش ؟ ولا هو النصيب وخلاص ولا حد تاني ظهر لها ولاحد بيلعب فدماغها؟  ربنا يسهل لها بس انا موجوع جدا
  ","

   كل الاحتمالات مفتوحة يا صديقي !
   
   لكن الأكيد هو إنك لازم تنسى .. وتتعلم الدرس.
  
"
71744,"
   يا شيخ أخويا حب بنت من ع النت ولما روحنا قعدنا مع باباها طلع مادي جدا وعايز يستنزف أخويا + إحنا عائلة محافظة وعائلتها عكس هذا وأخويا متمسك بيها رأيك العلاقة!
  ","

   اتناقشوا معاه .. ويا رب تقنعوه ويفوق قبل ما يندم.
  
"
71745,"
   قلبي وجعني ياشيخ كل اللي بيتقدمولي بيقطعو في الصلاه وانا الحمد لله ملتزمه وبحفظ قران خايفه اغلط واوافق علي كده هو انا صح
  ","

   ما توافقيش على حد لا يتقي الله فيك.
  
"
71746,"
   طب أغضبني بقى
  ","

   الله .. وأنا مالي يا عم !
   
   هو أنا اللي عطلت الباص 😁
  
"
71747,"
   لو تقدم لي شاب ذو خلق ودين وفيه المواصفات التي أتمناها وتناسبني جدًا ولكن جنسيته غير جنسيّتي 
هو مولود في بلدي وعايش فيها ولديه الجنسية لكن أصله من بلد آخر 
وعادةً في بلدي يتم الاستهزاء بمن تتزوج برجل ليس من أصل جنسيتها 
هل أرفض؟
  ","

   دعوها فإنها منتنة !
   
   نعوذ بالله من العنصرية وأهلها.
  
"
71748,"
   يا شيخ قول للشباب والبنات اللي عند حضرتك يعملوا سيرش على ثمرات حفظ القرءان في الدنيا والآخرة غالبا لو دوروا كويس وفهموا الكلام هيبتدوا حفظ من النهاردة انا النهردة 26 سنة وبقول ياريت عمري اللي فات كله كان في سبيل القرءان ياريتني بدأت من زمان
  ","

   أبرك وأعظم وأحب وأنفع ما تبذل فيه الأعمار !
   
   اللهم اجعلنا من أهله .. وانفعنا به وارفعنا، في الدارين.
  
"
71749,"
   عارف ياشيخ الجو دا ناقصه ايه؟
ناقصه فنجان قهوه ونقعد نقرأ ردودك..شوية عظمه بقي
  ","

   وأهو نتسلى عما الزمالك يوصل 😁
  
"
71750,"
   يا شيخ أجبني الله ييسر لك!!
  ","

   ولنا جميعا .. يا رب ..
   
   ألقاكم يا صحبة الجنة 💚
  
"
71751,"
   يعنى انا وحشة!!
  ","

   هو أنت لما تستنزفي الرجل (اللي وافق يرجع لك في نقطة كتير من الرجالة مش هيقبولها) وبرضه على نفس موقفك تبقي شايفة ده عادي ؟!
   
   أعوذ بالله.
  
"
71752,"
   جاوبني هنا وجاء🌂🌂😋
  ","

   للأسف .. يخلط بين البر وبين ضعف الشخصية.
   
   وهتتعبي ..
  
"
71753,"
   الحب الحقيقى...أنه يخاف أن يغضب الله فيكى
الحب الحقيقى أنه يحافظ عليكى
الحب الحقيقى هو من يطرق بابك حلالا
غير كدا....بتغضبى ربنا ...وبتخونى اهلك
وبستنزفى قلبك وبتكسريه...وقابلينى لو تداوا..
حافظى ع قلبك...حافظى ع قلبك
  ","

   وبيعلمنا نسامح .. وبينسينا امبارح ..
   
   إلى آخر قول الشاعر.
  
"
71754,"
   ف الاول كان مقارنة وتركت خطيبى وقفلت الباب الثانى لكن عدت لخطيبى قولتله ع ال فات وقبل يرجعلى بس مش قابلاه بردو
  ","

   الله يعينه .. ويرزقه خيرا وأطيب منك.
  
"
71755,"
   هتفرق؟؟!
  ","

   لو مقارنة = فلازم تقفل الباب التاني تماما .. وتعيد النظر للرجل اللي اشتراها وأرادها .. تركز على مميزاته .. ووضعها هيتحسن بإذن الله.
   
   لو مش قابلاه لنفسه وبعد محاولات صادقة مفيش جديد = يبقى لازم ما تكملش .. لا تظلمه ولا تظلم نفسها.
  
"
71756,"
   قاعدة بدعي ربنا حضرتك تشوف السؤال وترد 
علي العموم اذا شفت ده فربنا يجازيك خير يا شيخ علي اللي بتعمله معانا
  ","

   الله يحفظكم ..
   
   واعذروني.
   
   وأدعو الله وادعيه بتفريج وقضاء وتيسير الخير فيما سألت عنه .. أيا كان.
  
"
71757,"
   دكتوووور وأخيرًا شريت كتاب صحبة الجنة متابعتك من ليبيا جزاك الله عنا خير الجزاء
  ","

   الله يحفظكم ويسعدكم وينفعكم به ..
  
"
71758,"
   يعني الانسان لما يقول دي إشاره من ربنا ده غلط ؟
  ","

   الأهم من كل ده هو إحسان الظن بالله .. ثم الرضا بقدره، أيا كان.
  
"
71759,"
   مش مقتنعة ي شيخنا
ربنا احن علينا من اي حد واكيد بيحبنا رغم كل ذنوبنا اكيد بيبعتلنا رسائل واشارات في وقت الحزن او مثلا لما نستخيره في أمر مثلا هوا شرط اكون من الصالحين عشان ربنا يرشدني او يجبر بخاطري؟!
  ","

   الصالحون هنا أقصد بهم من يحسنون الظن بربهم .. ثم لا يلومون قدره إن ظنوا أنهم فهموا عنه رسائل صورتها لهم أزماتهم واحتياجهم.
   
   فرّج الله عن الجميع ..
  
"
71760,"
   مخطوبة من اربع شهور ومفيش اي انجذاب ليه ..مع انه اتعلق بيا.. بس من ناحيتي مش هو دا ال كنت اتمناه حركاته تقيلة عليا حتي ضحكته..غصب عني والله وخايفه اظلمه
  ","

   هل بتقارنيه بحد ولا مش قابلاه لنفسه ؟!
  
"
71761,"
   سلام عليكم هى البنت تعمل ايه عشان يتقدملها عرسان ؟
  ","

   تدعي ربنا .. تشارك في الأنشطة العائلية والاجتماعية (دون تجاوز شرعي) .. دائرة المعارف اللي بتدل وكده ..
   
   رب يسعدكن.
  
"
71762,"
   يعنى ماصدقت حضرتك فتحت والله عشان تقولى اعمل ايه حضرتك مابتردش 😔💔
  ","

   آسف.
  
"
71763,"
   بحب واقعية حضرتك جدا ، جزاك الله كل الخير. <3
  ","
  💚
  "
71764,"
   ال يدخل الباب صدقيني والله الحب بيجي بعد الجواز بالعشره والموده والاطفال.. اتجوزت صالونات وال يشوفنا يقول اكننا نعرف بعض من سنين ربنا يحفظه ليا ولابنه ويرجعه لينا بالسلامه.. انوي خير انك تحبيه.. م شر معني كدا بقلك اتجوزي اي حد لا بالعكس المناسب لكن صدقيني ال بيحبك مش هيخليكي تستني حتي لو بفاتحه بسس
  ","
  ….
  "
71765,"
   طب لو جه اللي بحبه واترفض 🙂
  ","

   ما هو ده غالبا اللي بيحصل !
   
   عشان كده بقول مرارا وتكرارا حافظوا على قلوبكم، وما تستعجلوش.
  
"
71766,"
   صح جدا
  ","

   ربنا الهادي.
  
"
71767,"
   الحب مش بالعافيه
  ","

   والعك والضعف وتضييع العمر على وهم = مش حب.
  
"
71768,"
   يا شيخنا ربنا بيدينا إشارات ولا دا وهم  واحنا اللي بنضحك بيه علي نفسنا؟
  ","

   غالبا أوهام !
   
   وهذا لا ينفي لطف الله بعباده الصالحين وإلهامه لهم .. بس فين الصالحين.
  
"
71769,"
   اتجوز من طرق الباب ومبحبوش ولا استني إللى بحبه
  ","

   اتجوزي من طرق الباب وتحبيه.
   
   ما تستنيش .. وما تقارنيش .. وما تاخديش أي قرار عشان خاطر حد.
  
"
71770,"
   انا بقي ي شيخ خارج من علاقة بعد 8 سنين 
عارف انه حرام وغلط 
عارف انه ذنب وهتحاسب عليه 
بس والله كنت ناوي خير وكان هيتحول لارتباط رسمي عن قريب ولكن من اقل من شهر حصل مشكلة وبعدها ب عشر ايام لقيتها بتقولي انها اتخطبت
استهلكتني تماما والله ي شيخ وبمجرد ما اشوفه جايلها زيارة والله بموت. ي شيخ
  ","

   لازم تبعد .. معدتش تعرف أخبارها أبدا ..
   
   ساعد نفسك تنسى وتتعافى.
  
"
71771,"
   طب البت اتحشرت دلوقتي في الصداقة ومش عارفه تطلع تنصحها ب إيه
  ","

   مفيش حاجة اسمها مش عارفة تطلع.
  
"
71772,"
   ⁦☑️⁩⁦☑️⁩⁦☑️⁩⁦☑️⁩
  ","

   طنشيه .. ما تتماديش ..
   
   ده احتياج فطري طبيعي.
  
"
71773,"
   الصداقه بين الولد والبت عادي؟
  ","

   لا .. وسيب البت في حالها.
  
"
71774,"
   خايفة من الخطوبة والزواج بكل حاجه فيهم
  ","

   مفيش موضوع يخلو من مغامرة !
   
   سيبيها لله ..
   
   ما خاب من استخار .. وما ندم من استشار.
  
"
71775,"
   ايه اكتر صفه تتمناها فى زوجتك المستقبليه إن شاء الله
  ","

   الأمان.
  
"
71776,"
   طب اعمل ايه عشان ترد 
سالتك بالله رد
  ","

   سامحني !
   
   مش ملاحق على زحمة الأسئلة .. مفيش تعمد لعدم الرد.
  
"
71777,"
   لو سمحت ياشيخ ممكن تجاوبني. بالله عليك..
انا متجوزه في بيت عيله وجوزي مسافر على طول وفي نفس البيت ليه اخوات ولاد قاعدين وبناكل مع بعض  ونفسي البس النقاب جداً.. ليحد ف للتعامل.. وجوزي مش موافق.. أقنعه إزاي.. ارجو الرد؟
  ","

   محتاجة تقنعيه يحاول ياخدك معاه أحسن .. النقاب مش هيفيدك في وضعك ده.
  
"
71778,"
   لو متفاهمين و بينا اهتمامات مشتركة هل الحب هيلاقي طريقه بعد الارتباط الرسمي؟
  ","

   صدقوني .. الاحترام والأمان أهم من الحب بصورته السينمائية.
  
"
71779,"
   يا باشا إزاي بقى هنعمل إيه مش دايما هنلاقي الوضع البيرفيكت فبلاش مثاليات
  ","

   مين قالك إني بنادي بالبيرفيكت !
   
   أنا بنصح بمساحة معقولة من التفاهم والقبول والقناعة العقلية والميل القلبي تقدروا تبنوا عليها بعدين .. بس.
  
"
71780,"
   أختار اللي يحبني و لا اللي أحبه؟
  ","

   اللي يحبك (بس) = هتظلميه.
   
   واللي تحبيه (بس) = هيستنزفك.
  
"
71781,"
   هو ايه الحل فى الفراغ العاطفي اللى عندى ؟ .. بنت
  ","

   تتقبليه .. لا تحاربيه ولا تستحي من وجوده !
   
   لكن تحاوطيه كويس جدا بالحماية والمراقبة .. ولا تغذيه بما يؤذيك .. وتنتظري حتى ييسر الله لك باب الحلال.
  
"
71782,"
   دعواتك بالهدايه..  ما زال يسترني واعصيه
  ","

   سبحانه وبحمده !
   
   اللهم عفوك وعافيتك ..
   
   اللهم تمام سترك، ودوامه.
  
"
71783,"
   طب انا خرجت من علاقة حب من حوالي 5 شهور واكتر
عقليا بحمد ربنا ومقتنعة ان كدة احسن الف مرة وانه كان هياذيني ف ديني ودنيتي

بس فيه حاجة لسة جوايا نحيته كل اما اسمع حاجة عنه او اشوف حاجة تخصه
حاجة بتتحرك وبتتعبني
انا تقبلت حزني والمي وعشت معاه
بس هو انا هفضل كدة على طول ؟
يعني لامته هقعد اتقبل ده ؟💔
  ","

   ما تقلقيش .. هتتعافي تماما مع الأيام، بإذن الله.
  
"
71784,"
   ابو انس #
معجب بوحده وسالت عن اهلها ناس محترمه جدا بس والدها تاجر سجاير او صاحب مصنع سجاير 
هل اصرف نظر عن الموضوع ولا اتقدم
  ","

   لو البنت كويسة فعلا = مفيش مشكلة.
  
"
71785,"
   دكتور انا بحب واحد وكل ما اقول انى ادعي بيه بتردد معنى انو محترم بس اقول ازاى هوا في نفس سنك وهتتجوزوا فاانا معتش قادره خالص وارجع اقول سبيه لحلالك واقعد اتخيل الزوج الا انا نفسي فيه وكنت قاعده اقول يارب اعطينى اشاره انى مدعيش بيه فجاءه ظهر لي بوست مكتوب وفي قيامكِ سلي الله أن لايعلق قلبك برجل فتهلك
  ","

   سيبك من كل ده يا بنت الناس !
   
   ادعي ربنا بالخير .. وما تعلقيش نفسك بحد، وبس.
  
"
71786,"
   كتاب صُحبة الجنة دا عظيم وقمر اوي لازم يبقى ليه جزء تانى 
لسا جايباه من اسبوع نزلت اشتري كتب وانا مش مرتبه هجيب اي بالظبط صاحب المحل طلعلي كل الكتب الجديده قولتله سيبك من كل دا وهاتلي صُحبة الجنه انا فرحانه انى معاكوا هنا مع ان بسال كتير ومافيش سؤال بيتجاوب عليه بس الله المستعان +عملت الآسك عشانكوا
  ","

   الله ينفعك به يا رب.
  
"
71787,"
   بالله عليك 
عايز  رأي حضرتك 
علي الايموشن دا 💪🌸
  ","

   أنت مستعجل .. واللي باني عليه موقفك إنك مش هتلاقي حد وكده = غلط، تماما.
  
"
71788,"
   *السبب انها كانت علاقة حب من الطرفين وكنا معترفين انها حرام وبعدنا كتير وبنرجع واخيرا اخدت الخطوه بعد سنين ع كان عندي تأنيب ضمير ان العلاقه المحرمه تنتهي بخطوبه وربنا يعاقبنا بعدين وعشان رضا ربنا وانه يرجعهولي تاني بس في الحلال *اريد العوده لان حب كان صادق ومش هلاقي زيه ابدا وكنا متفاهمين جدا
  ","

   مفيش عودة !
   
   يا يخبط على باب بيتك .. يا تنسيه، للأبد.
   
   وغالبا هو نساك.
  
"
71789,"
   نكرهم يعني؟
  ","

   دع عنك الجرح والألم الذي أهديتني .. سأستطيع تجاوزه، عاجلا أم آجلا ..
   
   لكن كيف أسامحك على أن علمت قلبي كيف يكره .. وقد كان من قبلك ببراءة الأطفال، لا تبيت معه شحناء لبكرة ؟!
   
   لا .. لن أسمح لك بغزو مدن روحي، كمحتل غاشم رحل .. وترك ذيوله الغادرة تعبث من بعده !
   
   أقسى عقوبة لك أن أظل نقيا، أبتسم .. ألا تترك في أثرا .. كأن لم تكن ..
   
   لذا -ورغم كل شيء- .. كن بخير، كما أحب للكل أن يكونوا.
  
"
71790,"
   فعلا كلامه صح ، النسيان قرار أنت المسئول عنه ، مهما كان اللي حصل او الزهد ده كان سببه ايه لكن الحياة لسه فيها كتير ورتب وخير ،،هو بيكون ف الأول وجع وأسئلة كتير وحزن علي العمر والفرحة اللي كانت موجوده بس أمر ربنا كله خير وعن تجربة والله وع يقين أن العوض هيكون جميل ويرضي قلبي
  ","
  ….
  "
71791,"
   مش سهل ياشيخ قلوبنا عايشه على ذكرهم رغم هم مشيوا باردتهم اخد روحنا هما ومشيوا💔
  ","

   ده ضعف .. واجهوا نفسكم !
   
   ده اسمه ضعف ومرض .. الحب بريء منه.
   
   الذي لا يحفظ كرامتكم .. لا يحرص على قربكم، أو على الأقل يوفي لذكراكم بعد الرحيل بنبل = لا يستحق مجرد التذكر.
  
"
71792,"
   قلوبنا ليست بأيدينا، والأمر أشبه بمن سرق روحك وتركك تعيش بلا روح، أنت تقول الأمر سهلا من باب التهوين علي سائلي السؤال.. أما في النهاية الأمر أشبه بالموت علي قيد الحياة'')
  ","

   لا والله مش باب التهوين .. ولا من باب إن إيدي في الميه !
   
   ويمكن أنا أكثر من كوي بمثل هذا ..
   
   وإن كثيرا جدا مما تشكونه هنا قد عشته أضعافا مضاعفة ..
   
   والخلاصة:
   
   أن النسيان قرار .. وأن الحياة دوما تستمر.
   
   آه التجارب بتاخد مننا .. بنحزن ونقع ونحس إننا اتهدينا ..
   
   لكن في النهاية ربنا هو الأرحم بنا .. وصدقنا فيما بيننا وبينه هو اللي بينجينا.
   
   وبس.
  
"
71793,"
   مش احساس صعب ان شخص كان بيحبك وبتحبه زهد فيك ع الرغم من أن في فرصة يكون جمبك ؟
  ","

   فيه فرصة ؟!
   
   ما دام زهد فيّ = يبقى لم يعد يستحق حبي.
   
   مفيش فرصة ؟!
   
   يبقى من لوازم صدق حبي أن أكمل حياتي .. بسعادة.
   
   الحب يحيي ويساعد على إكمال المشوار ..
  
"
71794,"
   صديقتي وزوجها كانوا علي علاقه قبل الجواز وحملت من الزنا وبعد كام سنه تقدم لخطبتها وحاليامتزوجين ورزقوا بطفلين ما كفارتهم عن الزنا.. زوجها كل م يستقر ف شغل بيسيبه والحياه ملطشه معاه هل ده له علاقه بذنب الماضي؟
  ","

   التوبة وكثرة الاستغفار .. ونسيان هذا الماضي !
   
   ربنا حليم ستير .. والمفروض حاجة زي دي ما تكونيش عارفاها أصلا.
  
"
71795,"
   كيف أتجاوز الفراق ؟
  ","

   إن فارقونا = وجب تجاوزهم؛ فقلوبنا أغلى من التعلق بمن زهد فيها.
   
   وإن فارقناهم = فإما زهدا، وإما جبرا ..
   
   أما الزاهد فقد طوي الصفحة ..
   
   وأما المجبور فالوفاء للذكرى أعظم طاقة تعينه على الثبات.
  
"
71796,"
   هو مافيش حد بيتغير بعد الجواز صح؟!
  ","

   ابنوا أحكامكم على اللي أنتم شايفينه !
   
   مفيش حاجة اسمها: بعدين هيتغير ..
  
"
71797,"
   😂😂وتقطع الكل كليلا
  ","

   عالنت .. على اللي هينتتوا عليه 😞
  
"
71798,"
   ولو حصل تجاوزات اكتر من كده وكل مره مفيش فايده واكتشفت انه بيتفرج ع حجات لا يرضاها الله وبيكلم بنات بحجه الصحوببه مع ان احيانا  الكلام مينفعش ابدا يكون بين اتنين صحاب اكمل مع العلم الاهل شايفين انه هيتغير ويتعدل وبيضغطوا عليا جدا لدرجه القطيعه
  ","

   إن كان كما تقولين = فقطيعة تقطعهم وتقطعه وتقطع هذا الضعف الذي أنت فيه !
  
"
71799,"
   قال ابن الجوزي رحمه الله:
«ومن الغلط إطلاع الزوجة على قدر مالك؛ فإنه إن قل هان عليها، وإن زاد شدت عليه»  رايك يا ابو انس لتاني مره :D
  ","

   الوسطية !
   
   يعني تبقى عارفة خطوط عامة عن شغلك ودخلك من باب إنك ما تبقاش غامض ومبهم بالنسبة لها.
   
   وفي نفس الوقت بلاش سياسة إنها تكون مطلعة على كل قرش بيدخل وكل قرش بيطلع .. عشان ده هيتعبك ويتعبها.
   
   ثم الكرم مع المرأة يشغلها عن الاستغراق في مثل هذه التفاصيل.
  
"
71800,"
   لو خطيبي قبلني بالعافيه رغما عني ثم اعتذر مرارا ، هل اعفو ام سيراني متساهله
  ","

   اعتذر مرارا ووعد بعدم العودة ..
   
   عدّيها ومعدتوش تقعدوا لوحدكم مع التهديد بالتصعيد لو تكرر الأمر، سيما بهذه الطريقة.
  
"
71801,"
   طب لو انا التارك، وعشان رضا ربنا، واشتهي العودة ، ومن جانب اخر، المتروك شايفيني اللي بعدت واللي اتخلت وممكن يكرهوني
انا في دوامة
  ","

   لماذا تركت ؟
   
   لماذا تريد العودة ؟
  
"
71802,"
   من تركك لا تعود إليه مهما كان الثمن طب لو التارك عاد وش اسوى
  ","

   حسب السبب !
   
   لماذا ترك ؟
   
   ولماذا عاد ؟
  
"
71803,"
   أكرمني الله بالتجويد وحسن الصوت

كيف لا أعجب بقرائتي وأنا إمام؟
  ","

   بعلمك أن الله هو الذي منّ عليك، دون حول منك ولا قوة .. وأنك إن لم تخلص له فعملك سيكون هباء منثورا !
   
   عياذا به سبحانه.
  
"
71804,"
   20 سنة لدي رغبة في الزواج والعفة .. إذا جاءني الكفؤ هل أقبل ؟
  ","

   نعم؛ ما دام كفؤا صالحا .. وما دمت مستعدة للخطوة.
  
"
71805,"
   هو ساعات كويس وساعات لا بس الضرب بيتعبني انا اصلا خاصه اني في غربه واهلي بعاد مش عارفه اعمل ايه واحكيلهم ولا لا علما انا كلمت حمايا امبارح وشكيتله بس معرفش قاله ايه
  ","

   كل الناس ساعات كويس وساعات لا !
   
   لكن الضرب مش مقبول بأي حال ..
   
   لازم وقت صفا تتكلموا سوا وتوصلوا للسبب في ده .. ويوعدك معدش يكررها.
   
   ربنا يهديه لك، ويهديك له.
  
"
71806,"
   الله بجد ما شاء الله 🌸🌸
كنت اتمنى صوتى يبقى حلو...
انا حافظة القران وبحب اقرأه علطول بس مليش صوت حلو فيه 😁
  ","

   أي حد بيقرأ قراءة صحيحة = صوته جميل .. حتى لو معندوش نغم !
   
   جلال القرآن والخشوع في تلاوته هو اللي بيصل للقلب.
   
   شيخي الذي علمني التجويد كان صوته عادي جدا .. لكن لا تملك إلا البكاء إن صليت خلفه.
  
"
71807,"
   بالله ترد عليا جوزي ضربني امبارح ودلوقتي بيكلمني بيقولي اعملي اكل قولتله لا مش عامله تعبانه والله رد عليا انا مش عارفه  انا صح ولا غلط
  ","

   مش حكاية أكل أو لأ !
   
   حكاية طبيعة العلاقة إيه ؟!
   
   هل ماشية بالضرب علطول .. وليه ؟!
   
   ما تسيبوش المشكلة الأساسية وتسألوا عن فرعيات.
  
"
71808,"
   هى فين حضرتك ممكن اللينك
  ","
  Listen to سورة مريم by mohammad atiia on #SoundCloud
  

   https://soundcloud.com/mohammad-atiia/xuzssdzk5adz
  
"
71809,"
   ازاى اتقرب من ربنا؟!
  ","

   بفعل الأمر .. واجتناب النهي.
   
   بالإخلاص لوجهه.
  
"
71810,"
   صوتك في سورة مريم حاجة عظمة والله يا أبو أنس ويا ريت لو في كمان💙💙
  ","

   الله يجبر خاطرك .. نسأل الله القبول 💚
  
"
71811,"
   عايزا بالي يرتاح واحس من جوايا بسعاده اعمل اي ي شيخنا ساعدني ارجوك
  ","

   مفيش حاجة في الدنيا تحقق ده كالقرب من الله.
   
   ولا حاجة في الدنيا لها قيمة أصلا أو تؤتي ثمرتها بدون استقرار الروح ابتداء بصحة العلاقة به -سبحانه-.
   
   الصالحون يسعدون بالتفاصيل مهما كانت بسيطة .. لأن السرور نابع من سكينة قلوبهم بالأساس.
  
"
71812,"
   متى مزاجك يروق...؟⚡
  ","

   لما أبدأ اليوم بصلاة الفجر وورد القرآن بعدها !
   
   لما تهون في نظري كل المخاوف .. عشان اللي سترها من الأول، في النهاية هيعدّلها ..
   
   لما آكل على جوع أكلة بحبها 😁
  
"
71813,"
   هو ايه اللى يصبرنا ع فراق اعز الناس؟
الفراق صعب
  ","

   الفراق قانون الدنيا !
   
   والحمد لله أننا مسلمون نؤمن أن هناك جنة .. نلقى فيها من نحب.
  
"
71814,"
   كان نفسى تكون فاتح وترد عليا هل فعلا ضغط الشغل يمنع التواصل بين الرجل وزوجته واللا هو بيتحجج؟
  ","

   الضغط بيؤثر ولا شك .. والضغط موجود في حياة كل الناس !
   
   وتسعد البيوت على قدر استطاعة الرجال الفصل بين ما هو خارجها وما هو داخلها .. واستطاعة النساء مساعدتهم على هذا الفصل.
  
"
71815,"
   أصلا عادي!
حتي لو مردتش مش هزعل .
الإهتمام مبينطليش بس أنا بطلبه عادي برده بس براحتك يعني متردش عادي
  ","
  🥺
  "
71816,"
   وهو اخوه ازاى مايرعيش مشاعر اخوه ويروح يتقدم لخطيبته الاولي وهى خلاص الدنيا داقت بيها مش فاهمه يعنى
  ","

   السؤال غريب بالنسبة لي !
   
   سيما إن عدم استمرار خطوبة في عيلة واحدة = بيقفل باب الارتباط غالبا بين الفرعين تماما.
  
"
71817,"
   بقولك يا شيخ أنا بحب النساء
  ","

   ما هو ما تبقاش راجل لو محبتهمش ! 🙄
   
   الفكرة في لزوم حد الشرع .. ولزوم أمر الرب.
  
"
71818,"
   الحمد لله يا رب إنك فاتح
 رد عليا ربنا يخليك كنت مخطوبه لابن عمتي ومحصلش نصيب مقدرتش أكمل لانه زي أخويا دلوقتي بقي متقدم أخوه وخايفه من حكاية إنه كان أخوه انا كنت رفضت مره وقولت ابعد عن القرايب وكرر الطلب تآني وانا كنت دعيت انه لو خير يكرر الطلب ده صح ولا هبل ده
  ","

   مش فاهم .. يعني إيه الفرق في نظرك بينه وبين أخوه ؟!
  
"
71819,"
   ندمانه ندم الدنيا على ٧ سنين فى حياتى ...كنت مرتبطه وبعدت علشان ادركت العك وفوقت ....هل ربنا هيسامحنى على كل اللى فات ؟؟؟
  ","
  "" إن الله يغفر الذنوب جميعا "".
  "
71820,"
   من ٣ اسابيع الكلام بدأ يزيد وبقابلها كتير في الجامعة بلاقيها بتبصلي مع ان مفيش حاجة من ناحيتي تجاهها المهم في يوم قالتلي كلام لا داعي لذكره ماينفعش يتقال الا مابين اتنين مرتبطين المهم انا استمريت في الكلام وأعترف بغلطي فجيت قولتلها مفيش صداقة بين الولد والبنت ولو سمحت ماتكلمنيش تاني هل مافعلته غلط؟
  ","

   هي بتعوض الصدمة العاطفية اللي هي فيها .. بتحاول تعيد ثقتها بنفسها .. أنت مجرد معذرة (معدّية) عشان تتجاوز من خلالك أزمتها !
   
   ووارد جدا تكون عايزة تغيظ صاحبك اللي سابها بس بك .. وحتى فرضا لو عندها مشاعر ناحيتك فعلا ..
   
   فالباب ده لازم يتقفل تماما .. لأنه عك في عك.
   
   قد نصحتك.
  
"
71821,"
   كيف يحدث ذلك سهولة وتغافل وبدون ضعف 🤨
  ","

   اقرؤوا سيرة النبي والصحابة والأولياء الصالحين.
  
"
71822,"
   ياشيخ انا في ٣ جامعة وزميلي كان مرتبط ببنت في سنة تانية وانفصلوا جت تكلمني عشان سابها من غير مايقول أسباب وعاوزة تعرف مني اي السبب نصحتها تشوف حياتها وتنسى المهم قالتلي بعدها هعتبرك صديقي  وكل فترة تكلمني وتسالني عنه وعن اخباره أرد عليها اقول اي؟
  ","

   قولها من فضلك معدتش حابب أتكلم .. ومليش في موضوع الصداقة.
   
   طولت في الكلام = بلوك بلا تردد.
  
"
71823,"
   لا هو مش مبالغ بوجهه نظري هو ضعيف وخايف يضعف ويزني وكان محتاج تقومه ونصيحتي يسيب السكن افضل حتي لو ع حسابه
  ","

   وأنا موافقك.
  
"
71824,"
   شيخ في درس المخبتين امبارح قلت ان الانسان لازم يكون سهل متغافل من غير ما يكون ضعيف الشخصية
  ","

   نعم .. وهذا وصف أهل الجنة في الدنيا !
  
"
71825,"
   مغترب بره مصر واعزب اتعرض لفتن كتير اوى ساكنه تحت منى واحده ربنا يتوب عليها شغلها الزنا والعياذ بالله، كل يوم تغوينى بحركاتها لارتكاب هذه الكبيره، بجرى على السجاده واصلى وادعى ربنا وانا ببكى يبعدها عنى. وللاسف السكن على حساب الشغل ومش راضيين ينقلوا ومرتبى لا يسمح انى اسكن لوحدى عاوز نصيحتك ودعواتك.
  ","

   سامحني .. أنت مبالغ شوية !
   
   غض بصرك وخليك في حالك ..
   
   محدش هيقرب منك صدقني.
   
   وفقك الله وعصمك.
  
"
71826,"
   لو سمحت ياشيخ أبقي نزلنا لينك خطبة الجمعة هنا ممكن ؟
  ","

   حاضر ..
   
   دي خطبة الجمعة الماضية:
   
   أنا عند ظن عبدي بي.
   

    https://www.facebook.com/alhidayah.center/videos/184751872611838/?sfnsn=mo&d=n&vh=e
   

"
71827,"
   لو مصمم على الزواج هل لو طلبت الانفصال عليها ذنب لانه مسافر وهياخد العروسه معاه
  ","

   آدي الوضع .. زفت وقطران !
   
   لو مصمم عالزواج = يجب عليه العدل بينكما ..
   
   وده كده مش عدل.
  
"
71828,"
   طيب ما اكيد الزواج التانى هيكلفه فلوس ووقت وايه الضمان ان زوجته التانيه تخلف
  ","

   غالبا هي مجرد حجة .. وسؤالها ناقص مش مبين حقيقة الوضع.
  
"
71829,"
   يا شيخ فيه واحد نحسبه على خلق ولم أر منه سوءا قبل كدة .الولد دة كان عايز يتقدملى وانا قلت لاهلى وبعدها بفترة صغيرة لقيته تردد ف قراره أنه يتقدم ودخل ف حالة شبه اكتئاب ومش فاهمة ايه اللى يحصل حتى مبقاش عارف هيجى يتقدم والا لا . المفروض اعمل ايه انا
  ","

   تنسيه .. للأبد.
  
"
71830,"
   حياتك هتبقى عذاب لو اهله اللي ممشينه هتحسي انك متجوزه كل العيله وبتاخدي اوامرك من كل العيلة الا زوجك لان فيه فرق بين البر وضعف الشخصية زي ما شيخنا قال 

ده غير تكليفكم بجهاز اكتر من المتعارف عليه ف بلدك وهما عارفين الحالة المادية  ده شئ لازم تنظري فيه

وفقكِ الله وهداكِ للصواب
  ","
  ….
  "
71831,"
   هو فعلا في خلل كبير انا الحمد لله انسانه ملتزمه ووقفت جنبه كتير من اول ما اتجوزنا وبعامل اهله افضل معامله حتى هما دايما ف صفي لما كنت بدخلهم في بعض المواقف بس هو بيقابل ده بالاساءة ودايما يتعصب عليا ويهيني وكل ده مش بقول لأهلي عشان احافظ على شكله بس زهقت وكمان مش عايزه ولادي ياخدوا طباعه دي
  ","

   سامحك الله .. وهداك للخير.
  
"
71832,"
   ولو انا صيدلانية ورافض ابقى فى شيفت مع اى راجل وبيقول لازم اكون لوحدى علشان المكان صغير ووقت الراحة او مفيش زباين بنبقى لوحدنا؟
  ","

   عنده حق طبعا !
   
   مش شكا فيك .. بل حفظا لك.
  
"
71833,"
   لأ الطب مش عاجز هو مش عايز يلجأ للطب خوفاً من الفلوس والوقت
  ","

   لا يبقى بيهرج !
   
   ما يمكن المشكلة عنده هو ..
   
   فلازم تطرقوا باب الطب وهتلاقوا علاج بإذن الله.
  
"
71834,"
   ياشيخ امانه عليك ترد عليا،هو انا لو مخطوبه وبحب خطيبي وهو محترمبس مش مرتاحه لاهله لان حسه ان همااليممشيينه ده اولا،ثانيا انا والدي متوفي وحسه اني بعصر امي ف الجهاز خصوصا ان هما مطالبينا بحاجات اكتر من طاقتنا بس امي متكلمتش لانها حسبت ان كل الناس كده فمرضتش تقلل مني ،لو فسخت هبقي بظلمه؟
  ","

   لو ملوش شخصية فعلا أدامهم ومش صاحب قرار = لازم تراجعي نفسك.
  
"
71835,"
   طب ياشيخ في حالة أن البنت تجاوزت في الخطوبه وفسخت واتخطبت تاني مش الكفروض من حق الخاطب التاني أنها تقوله الحقيقه عشان متبنيش حياتهم علي غش ؟!
  ","

   لا .. مش من حق حد يتدخل في مساحة التوبة بين العبد وربه.
   
   بلاش كلام فارغ.
  
"
71836,"
   👒
  ","

   لأ .. التجاوز فقط والتعلم من التجربة.
  
"
71837,"
   لو زوج وعد زوجته أنه مش هيتخلى عنها ومش هيتجوز عليها بسبب مشكله إنجاب وبعد الجواز غير كلامه وطلب يتجوز كده ظلمها ولا حقه؟
  ","

   احنا بشر .. بنضعف أمام احتياجاتنا، مهما كانت وعودنا !
   
   فلو هو كويس معاك وله رصيد عندك والطب عجز عن مشكلة الإنجاب فيك = أرجو تتفهمي احتياجه .. وربنا معوضك خير بإذنه عن هذا الابتلاء.
  
"
71838,"
   طيب يشيخ هيا قالت ان موافقتها كانت مش من جواها هيا وافقت لانها مقدرتش تعترض عليا وتقول لا  وسالتها اذا كانت حابه تقول لا دلوقت عشان مستناش عالفاضي قالت انها فعلا مش قادره تاخد قرار وانا خايف استني كل ده وترفض  انا حاليا امتياز
  ","

   لو لقيت الأنسب منها = تقدم بلا تردد !
   
   ما تعلقوش بعض .. ده المهم.
  
"
71839,"
   من فضلك يا شيخ محمد إذا جات عينك على سؤالى تجاوبني إن أمكن هى زميلتى في العمل حسيت بارتياح من ناحيتها وهى معاملتها معى طيبة ( فى حدود العمل)لم أظهر في طريقها حتى الآن ولو بتلميح إستخرت الله فيها فازداد القبول والارتياح  بعد ذلك فهل هذه إشارة خير 
 وأتقدم وأمرى إلى الله ..
  ","

   تقدم يا غالي .. يسر الله لك الخير كله ..
  
"
71840,"
   واحد من الكلية كلمني وانا صديته ولكن صديقتي اقنعتني اكلمه وعملتله بلوك وبنت عمي بتقولي غلي نفسك وان دي كلمتك فشكرا لك ي شيخ
  ","

   الشكر لله .. ثم لبنت عمك !
   
   أحيطوا أنفسكم بمن يأخذ بأيديكم للجنة .. مش خايبين، يخيبوكم معاهم ..
   
   كم من ساذجة ضاعت بسبب نصيحة فاسدة.
  
"
71841,"
   انا ف طبيب  وليا قريبتي ف اولي طب طلبت من والدتها اننا نرتبط كمان سنتين او تلاته واخدت رايها ووافقت  بعدها بفتره قالت انها غير مستعده نفسيا وانه كل حاجه ف وقتها افضل  هل اتقدم تاني قدام ولا اعتبر ده رفض
  ","

   قدام يا دكتور .. مفيش معنى لربط البنت كل المدة دي.
  
"
71842,"
   إيه الحاجة اللي لو حصلتلك دلوقتي هتبقي أسعد حد ؟. ❤
  ","

   رفعتها لله في الدعاء ..
   
   ولما تحصل = هعرفك 💚
  
"
71843,"
   نفسي ترد 
انا خاطب بس قلبي مش راضي يحب خطيبتي 
بحاول احبها مش عارف
  ","

   لازم فيه سبب !
   
   وبناء عليه تحدد هو سبب قابل للإصلاح أو التجاوز عالأقل .. ولا لأ.
  
"
71844,"
   الغلط وارد بس المهم نبطل هبل وجلد ذات يابنات ..المهم منرجعش وخلاص الصبر حلو ..
  ","
  👍
  "
71845,"
   ياشيخ حد كلمني انهاردة وقالي انو معجب بيا من سنة وهو من بلد وانا من بلد تانية خالص شافني بس وانا بمضي استمارة 3ث وبعدها دخلنا نفس الكلية ونفس التخصص وانا معرفهوش بس هو قالي كل دا انهاردة وا نا صديتة وقولتلة مليش في الحاجات دي خايفة اكون كسرت قلبة
  ","

   لو جد = هيخبط على باب بيتك.
   
   لو مش جد = يستاهل كسر أي حاجة.
  
"
71846,"
   انا عايزه اقولك ياشيخ محمد....أنى حزينه ع نفسى كملتزمه أنى وقعت فى شيئ كنت أنهى من حولى...وع اختى اللى سآلت
فعلا محدش كبير ع الفتنه...
اقولهم ياشيخ بمجرد فتح الباب يتركوا المكان وليس يغلقوا الباب😥😥
  ","

   محدش كبير عالغلط !
   
   المهم نعرف ناخد قرار العودة دوما للصواب.
  
"
71847,"
   انا قفلت الباب والله وعملت له بلوك بس احياناً نفسي تراودني بحكم اني لحد الآن مافيش حد اتقدم لي .. ادعي لي ياشيخ
  ","

   أحسنت !
   
   الله يحفظك ويرضيك ويعوضك خير ..
  
"
71848,"
   هل يحق للزوج منع زوجته من العمل لمجرد اوهام ف دماغه اني ممكن اكلم حد من زمايلي الرجال مع ان معظم اللي معايا بنات وتعاملي بيكون معاهم بس ولما بقوله انا مش بكلم حد عشان بخاف من ربنا قبل ما اخاف منك قالي انتي مش متربيه انا زهقت من طريقته وبفكر ف الطلاق
  ","

   واضح إن علاقتكم نفسها فيها مشكلة في أساسها محتاجة تتراجع !
   
   موضوع الشغل ده مجرد عرض، لخلل ما .. أرجو تقدروا تصلحوه سوا.
  
"
71849,"
   غ. س
انا بنت وكنت مخطوبه ومحصلش نصيب وكان فيه تجاوزات بينا وانا كنت ف غفله للأسف.
الذنب محاوطني ف حياتي مأثر ع تفكيري ف موضوع الارتباط تاني رافضه اني ارتبط.
ادعيلي بصلاح الحال والمغفره.
  ","

   أخطر من الذنب ما يعقبه !
   
   استغفري وتوبي .. واطوي الصفحة.
   
   اسمعي ده:
   

    https://www.facebook.com/m.atiia.soliman/videos/1454248847988289/
   

"
71850,"
   ياشيخ ارجوك رد عليه ..
انا معلمة في دار تحفيظ راسلني شاب حاب يتعرف ويآخذ ويعطي هل اذا اعطيته مجال اكون منافقة اني معلمة تحفيظ وفي نفس الوقت بكلمه 😔🥺
  ","

   طب وليه بتسألي عن سيناريو واحد بس !
   
   إيه رأيك تكوني صادقة وتقفلي الباب ؟!
  
"
71851,"
   هو في رجالة معندهم مشاعر فعلا او عندهم بس دفنينها ؟
  ","

   وفيه ستات كده برضه !
   
   الأنماط الشخصية متنوعة .. وموجودة في الجنسين ..
   
   المهم ما نعممش أحكام، حبيسة تجارب شخصية قاصرة.
  
"
71852,"
   السلام عليكم 
فرحى بعد ٢٠ يوم  باذن الله ناويه أجل الحمل شويه هو كده حرام عليا ذنب
  ","

   بالعكس .. أنا أنصح بهذا، بالاتفاق بينك وبين زوجك .. من 6 شهور لسنة كحد أقصى.
   
   وده مش تدخل في قدر ربنا ولا هتتعاقبوا بتأجيل الخلفة ولا كلام من اللي هتسمعوه خالص ده ..
   
   فائدة الموضوع:
   
   1) تجاوز مرحلة الصدام الأولى (اللي لازم هتحصل) لين تكونوا اتعودتم على بعض وتقاربت الطباع ووصلتم لمساحة وسطى مريحة بينكما.
   
   2) تطمنوا أنتم الاتنين إن البيت مهيأ واقعيا والعلاقة مهيأة نفسيا لاستقبال صفحة بيضاء جميلة تخطان عليها حبا وحنانا ورعاية .. لا حزنا وقسوة وعقدا نفسية.
   
   3) تعيشولكم يومين تستمتعا فيهم بكل التفاصيل دون تحكم في مواعيد النوم والأكل والخروج.
  
"
71853,"
   السلام عليكم
انا كنت خاطب و حصلت تجاوزات (لم تصل لحد الزنا)و كانت مامتها عرفت و بعد سنه تقريبا من الموضوع ده بسبب مشاكل بين العائلتين فركشت الموضوع..انا عندى تأنيب كبير بسبب الذنوب دى و بحاول استغفر و التزم بعد الموضوع ده لأنه كسر الواحد من جواه ..و مع الاسف انا مقتنع ان الموضوع مكنش ينفع يكمل
  ","

   استغفر وتب وادع لها بالعفو والعوض بخير .. كما لك.
   
   وانس الأمر.
   
   (درس للاعتبار .. للمتابعين).
  
"
71854,"
   بعت سؤال لحضرتك قبل كدة 
كنت بسأل فيه ايه الفرق بين الوهم واليقين 
يعنى انا لو مريت بموقف وكل حاجة بتقول انه مستحيل يحصل بس جوايا يقين او وهم مااعرفش انه هيتحقق ازاى وامتى بتدبير من ربنا عشان انا اخدت بكل الاسباب وماحصلتش
  ","

   س: ازاي أحسن الظن بربنا ويكون عندي يقين رغم استحالة الأسباب ؟
   
   ج: كرّرت هذا المعنى كثيرا !
   
   ويجدر بنا جميعا الانتباه له ..
   
   فارق بين (اليقين) و (حسن الظن) وبين الوصول لمرحلة من المعاندة كأنكم تجبرون ربكم -حاشاه- على شيء.
   
   فارق بين الدعاء بالخير، وتفويض الأمر لله والرضا بقدره حيث كان، مهما بدا أليما في البداية أو على عكس مرادنا .. وبين: لا هو ده الخير .. ولو مش خير فأنت قادر تخلّيه خير !
   
   هذا في الحقيقة نوع من السخط والاعتراض المغلّف بحسن الظن واليقين؛ وسواسا من الشياطين !
   
   نعم .. ربنا على كل قدير .. ويغيّر في طرفة عين من حال إلى حال ..
   
   لكنه -سبحانه- ربط الدنيا بأسباب، وابتلانا فيها بسكون القلب تحت مجريات القدر، ولو بشيء من العذاب !
   
   علام تدخلون الجنة إذن وتستحقون الخلود في النعيم -على ضعف العبادات واختلاط النيات- إن لم تحققوا لربكم التفويض بمراده وحسن الظن به -على الحقيقة- في التسليم لقضائه، ما دمتم بذلتم الوسع وأخذتم من الأسباب بما تطيقون ؟!
   
   أقول هذا المعنى وأؤكد عليه كيلا تستطيل بكم الأماني فكم تركت بسببها قلبا يعاني !
   
   والمصيبة أنكم تعودون بعد ذلك باللوم على ربكم والتسخط على قدره -عياذا به سبحانه-، وكأن رفعكم للدعوات -مهما كانت مخلصة- إلزام له بالاستجابة !
   
   وإنما الاستجابة بصور كثيرة جدا، لعل منها ما لا يكون إلا يوم القيامة وخلف باب الجنة ..
   
   دعاؤكم لن يضيع -حتما- لكن ليس بالضرورة أن يحقق على الصورة التي تريدون أنتم.
   
   مادامت الأسباب مستحيلة والأبواب مغلقة والوسع قد بذل صدق سعي وحسن نية = فاليقين في التسليم لرب العالمين، وما دون ذلك فمجرد تزيين.
   
   هذه ليست دعوة للضعف والاستسلام .. بل هذا بيان لحقيقة الدنيا، ونجدة لقلوبكم المعلقة بالأوهام .. ليس في العمر متسع لكل هذا؛ هي شوية أيام.
  
"
71855,"
   خلي بالك يا شيخ أي أكلة بتتذكر في الكلام هنا بتتحقق لحضرتك الحمدلله، ف ربنا يبعتلك بقى يارب. 😅
  ","

   الحقيقة يبدو فيه حد بركة هنا فعلا .. وبتمنى بقى يدعيلي بتمام أموري على خير 💚
  
"
71856,"
   والله يا شيخ فرحتك بالاكله المصريه دي بتبين اد ايه الغربه صعبه ربنا يفرحك دايما
  ","

   كل حاجة في الدنيا بتمن !
   
   الغربة لها ثمنها .. والوطن له ثمنه ..
   
   حاجات بسيطة بتلاقي نفسك مشتاق لها ومفتقدها جدا .. مع إنها نفسها عمرك ما حسيت بقيمتها دي وهي بين إديك.
  
"
71857,"
   بتدعى بتقول ايه علشان ربنا يكفيك شر إللى حواليك!
  ","

   اللهم اغفر لي وارحمني .. وتب عليّ وارض عني .. وإلى غيرك لا تكلني .. ومن شر عبادك سلّمني.
  
"
71858,"
   فيه محشي في أمريكا؟
😁😁
  ","

   ما دام فيه مصريين يبقى فيه كل حاجة !
   
   عقبال الفسيخ يا رب 🥺
  
"
71859,"
   هات صابع يا شيخ مش تعزم علينا 😂👏
  ","

   قال يعني بشوف منكم حاجة إلا نظام التحنيس 😒
  
"
71860,"
   نفس اجابتي يا شيخ 😂 المصريين كلهم تقريبا بيستخفوا بالاسك😂
  ","

   جايلنا احنا يقولنا سناك !
   
   والله عيب.
  
"
71861,"
   What is your favorite midnight snack?
  ","

   احنا بتوع سناك برضه يا آسك !
   
   الليلة ليلة هنا وسرور .. عشان اليوم وصلتني هذه النفحة 😍
   
   ربنا يجبر خاطر من جبر به خاطري.
   
   محشي مصري في قلب أمريكا .. تحيا مصر في كل مكان ..
   
   أنا فرحان 😃
  
"
71862,"
   السلام عليكم، انا شاب جامعى أُعجبت ببنت ملتزمة ومتدينة جدا معايا فى الدفعة. 
شوفت فيديوهات حضرتك وعرفت إنى المفروض مصارحش بحاجة وأحاول متعلقش بيها، المشكلة إنى زمان صارحت بطريقة غير مباشرة والحمدلله هى صدتنى وعرفت غلطتى، عارف إن كل حاجة قسمة ونصيب، لكن هل ممكن استغفرلها ولا قلبى هيتعلق بيها اكتر ؟؟؟
  ","

   عش مرحلتك حبيبي .. غض بصرك وما تنساش حسابات الواقع ..
   
   ونصيبك هتاخده، في وقته .. بإذن الله ..
   
   وفقك الله وأسعدك.
  
"
71863,"
   شوفت بوست حضرتك بتاع الكلية وطلعنا دفعه واحده يا شيخ بس أنا مجالى مختلف تماما ومش حابه مجال عملى خالص السؤال بقى حضرتك غيرت مجال دراستك إزاى واشتغلت ف مجال تانى
إيه اللى ممكن أعمله عشان أقدر أثبت نفسى؟ العمر بيجرى وحاسه إنى بلف ف دايره مغلقه ومافي جديد ف الحياه
يا ترى أقدر ولسه ف وقت ولا راحت عليا؟!
  ","

   مرحبا بالسادة الزملاء.
   
   هو الحقيقة أنا مغيرتش حاجة .. ربنا اللي دبّر لي الطريق من حيث لا أحتسب ..
   
   أول أيامي في السعودية كنت عملت مقابلات في شركات أدوية وتحلية مياه ومواد غذائية وربنا صرف عني أبوابها تماما ..
   
   وقضيت 10 سنين فيها أعمل باحثا شرعيا ثم فتح الله لي بكتابه باب أمريكا.
   
   كل اللي أقدر أقولهولك إني كنت برجو ربنا من كل قلبي من أيام الكلية إنه ما يبعدنيش عن الطريق الذي أحبه .. الدعوة والقرآن.
   
   لدرجة كنت بتدروش أحيانا وبسيب المحاضرات وأروح مسجد كلية زراعة أقرأ في الكتب اللي فيه .. وده اللي وقعني في تانية، وده كان غلط طبعا.
   
   بس أنا مكنتش شايف نفسي في الكلية .. مكنتش ميولي ولا رغبتي .. والحمد لله خلصتها على خير .. ثم أغناني ربي عن شهادتها.
   
   أنا قابلت ناس كتير جدا بره وجوه معاهم علوم برضه ومش شغالين بها .. فده في حد ذاته ما يزعلش ..
   
   وبالنسبة للبنات فالموضوع أصعب .. لأن شغل الميديكال ريب مطحنة طبعا وضغط صعب عليها، وشغل المعامل غالبا معدش بيجيب همه .. فبيكون خيار الكارير شيفت أقرب ..
   
   الخلاصة: اعملي أي حاجة .. المهم تكوني بتحبيها ومتميزة فيها، وما عليك من أي شيء آخر.
  
"
71864,"
   قوليله وسع كدا الي بيحبني يتقدملي 😂😂
  ","

   هو ده 👍
  
"
71865,"
   هو احنا كدا مخطئين يا شيخ 
لما نسيب حد مش مرتاحين له وأهلنا موافقين عليه ؟!
  ","

   أنتم اللي هتتزوجوا مش أهاليكم !
   
   المهم تكون أسبابكم منطقية .. مش مجرد عدم فهم لنفسكم قبل فهم اللي معاكم أصلا.
  
"
71866,"
   🌸🌸
اناطالب جامعي
كنت متعلق جدا ببنت من اعدادي تقريبا وحبيتها جدا ولما كل واحد فينا وصل للكلية الي هو عاوزها صرحت بحبي ولاني دايما بدعي تكون ليا طلعت بتبادلني نفس الشعور ولكني ياشيخ خوفت اعصي ربنا فيها واتفقنا نقطع كلام لعند ما اتخرج واتقدم وخصوصا ان سنوات دراستها اعلى مني هل عليا ذنب أوحرج
  ","

   يا ربنا 🥺
   
   اسمع ده برضه يا غالي:
   

    https://www.facebook.com/m.atiia.soliman/videos/1312807958799046/
   

"
71867,"
   بحب واحده زميلتي من زمان ومقولتلهاش ولسه قايلها من فتره عشان اعرف رأيها بس هيا مردتش وبعدها لفتره طويله عملتي بلوك بس انا عرفت انها متقبله الموضوع ""موافقه"" بس مردتش عشان حرام تكلمني وانا بدعي طول الوقت انها تكون من نصيبي هوا دا كدا مرض؟    
ادعيلي ربنا يرزقني بيها ارجوك يا مولانا 💚
  ","

   أهو فرع الشباب بيدعي برضه !
   
   عشان محدش يقول مالهمش قلب.
   
   اسمع ده حبيبي:
   

    https://www.facebook.com/m.atiia.soliman/videos/1312807958799046/
   

"
71868,"
   بالله عليك ترد اجابتك هتتوقف عليها خطوبتى 🥺🥺🥺
لو خطيبى بيصلى بس بيجيله فترات( قليلة ) بيكون مكتئب و بيقصر فى الصلاة و ممكن يسيب بعض الفروض دة سبب انى افسخ خطوبتى و كدة ميكونش صالح و لا دة من التقصير إللى وارد اى حد يقع فيه؟
  ","

   شايف إنه محتاج يتعرض على طبيب نفسي.
  
"
71869,"
   يا شيخ محمد محتاج اجابتك والله
صارحتها بمشاعري وطلبت منها اتقدم ولكن رفضت وتحججت بداعي الوقت ولكن مر اكتر من سنة ولسه بحبها ومش شايف غيرها وعايزها انصحني اعمل ايه احاول تاني ؟
  ","

   تقدم .. لكن خليك مهيأ للرفض، عشان غالبا ده اللي هيحصل !
   
   مش عيب فيك ولا فيها .. القبول لا يُملك.
  
"
71870,"
   حالتها بتكون صعبة جدا وقت الدورة
وبتقول كلام يزعل ويضايق
خطيبها
تنصحني بإيه ؟؟
  ","

   ده طبيعي في الفترة دي عندها .. ما دام الأصل فيها الهدوء.
   
   ومش لازم تدخل في المساحة دي بهذه المرحلة من علاقتكما.
  
"
71871,"
   اذا حصل نصيب ان شاء الله .. علاقتي بصاحبتي مش هتتأثر؟ هي قريبه مني جدا
  ","

   وتتأثر ليه !
   
   هو مكنش خطيبها يعني ولا حاجة.
  
"
71872,"
   قالت لي أمي أكثر من مرة انا غير راضية عنك أري فى عينيها حزن يقتلني كل هذا لأني أنهيت خطبتي من شاب ملتزم ولكن لا أرغب فيه حقا حاولت كثيرا تقبله ولم أستطيع ماذا أفعل ل ترضي عني أليس من حقي أن أختار من أكمل معه بقية حياتي قلبي منفطر على حزنها التمس رضاها وحبها بكل شيء لكن قلبها غير راضي ماذا أفعل؟
  ","

   أقيمي على برها وحسن معاملتها.
  
"
71873,"
   لا مش رومانسي خالص 
وبيتكلم ف كلام شبيه ل كدا 
ولما قلت مش هكمل اعتذر وقال مش هبعت كدا تاني. واعطيني فرصه 
بس برضو معتش طيقاه 
واهلي موافقين عليه 
وهو بيقولي مستحيل اسيبك 
اقولهم. ايه 😭⁦🤦🏻‍♀️⁩
وهو رافض فكرة أننا نسيب 
بيقولي انتي ليا ومش هخلي حد ياخدك مني حتي لو هعمل المستحيل 💔
  ","

   رأيي: ما تكمليش.
  
"
71874,"
   مولانا.. انا جلست في رؤيه شرعيه لبنت، متقبلها شكلا ولبسها كويس، مؤدبه لكن عصبيه، ووالدها عصبي واسف ""غشيم"" رغم انه محترم برده، محتار بين القبول والأدب في مقابل صفه زي العصبيه والعند سواء فيها أو في والدها
  ","

   العصبية والعند أسوأ صفتان يمكن أن تتصف بهما امرأة.
  
"
71875,"
   ي شيخ مخطوبة من 7 شهور وخطيبي محترم جدا وبيحبني يس انا ساعات مش يتقبله ويحس بنفور وساعات بحبه جدا وانا زهقت من الحالة ال انا فيها د  نصيحتك
  ","

   طنشي ما دام مفيش سبب منطقي لترددك ده.
  
"
71876,"
   فيديوهات مش كويسه 
مع أن وقتها كان تاني يوم خطوبه 
اعمل ايه ف اهلي مش موافقين اني اسيب اقنعهم ازاي
وكمان بيقولي هكتب الكتاب كمان شهر  
بس فعلا مش عايزاه 
وهو متمسك بطريقه غبيه 😭😭😭💔
  ","

   مش كويسة ازاي برضه .. إيه المحتوى ؟!
   
   أصل حالات واتس مثلا أغاني ورومانسية ومش عارف إيه .. غير محتوى جنسي !
   
   الاتنين حرام .. بس القرار يختلف.
   
   عموما الوضع كده لا يبشر بخير.
  
"
71877,"
   متقدملي شخص كويس الحمدلله و كنت معجبه بيه في صمت من زمان .. بس هو كان متقدم لصاحبتي قبلي و رفضته .. فيها حاجه لو انا وافقت؟
  ","

   أبدا .. ما دام كويس وهيحصل بينكم قبول ..
   
   ده نصيب.
  
"
71878,"
   يا شيخ لسه مخطوبه من اسبوع 
بس مستريحتش معاه 
مش طيقاه كل حاجه بتقولي لا 
بس هو ملتزم وبيصلي 
بس ف نفس الوقت برضو مش كويس 
بيبعتلي حاجات مش كويسه 
بس اهلي موافقين عليه 
ومش عايزني اسيبه 
حتي لما كلمته وقلتله اني مش عايزه اكمل 
قالي انا حبيتك واتعلقت بيكي 
بس انا مش طيقاه
  ","

   حاجات مش كويسة ازاي ؟
   
   عموما عشان لو مشفتش إضافتك:
   
   النمط اللي يصر على وجوده رغم علمه بزهد الطرف الآخر فيه = يخوف ويقلق .. مش موضوع شاري وكده؛ غالبا ده بيكون نوع مرضي من التعلق بيقلب بعد كده لرغبة في السيطرة والتشفي.
  
"
71879,"
   والذى نفسى بيده إنى أحبك في الله يا أبو أنس ... كل لما أشوفك فاتح ببقى نفسى أسألك بس مش عارف أقول إيه
... عايزك تدعيلى فى سجودك
  ","

   الله يسترني وإياك حبيبي ..
   
   رضي الله عنك 💚
  
"
71880,"
   عرفت اني اختي بتكلم ولد وسحبت منها الموبايل المفروض اقول لوالدتي ولا اعمل اي
  ","

   لا سحب الموبايل ولا كلام الوالدة هيكون حل لو نية الثبات مش نابعة من جواها !
   
   هي دي خطوات ممكن نحتاجها عشان تساعدها بس بعد ما تتكلموا معاها وتحطوا إديكم عالسبب الحقيقي اللي خلاها تعمل كده .. وتصلحوه.
  
"
71881,"
   متشكره لحضرتك انك رديت بجد ربنا يباركلك . ادعيلي معاك بالهدايه وصلاح القلب والحال والستر
  ","

   حمدا لله على سلامتك.
  
"
71882,"
   🌿🌿🌿
قولي بالله عليك اتصرف ازاي ودلني انا حاسه ان تايهه وخايفه
  ","

   ظنك صح تماما .. سيناريو مكرر وساذج .. اقفلي اللي بينك وبينه، للأبد.
  
"
71883,"
   متخرجة جديد واشتغلت وبقبض ومعرفش كدا المفروض اطلع زكاة ولا لا؟انا بطلع كدا بظروفها صدقات
  ","

   الله يتقبل منك ..
   
   سؤالك على بساطته والله أثر في !
   
   حرصك لهذه الدرجة وهو راتبك أصلا غالبا يعني لو كفى مواصلاتك ومصاريفك يبقى نعمة أوي .. ومع ذلك بتسألي عن الزكاة !
   
   فرحتك بإنك بدأت تمسكي فلوس ويبقى لك دخل خلتك تسألي عن الزكاة !
   
   ماذا سيقول أصحاب الملايين المانعين ؟!
   
   الله يعين.
   
   عموما الزكاة تكون في المال الذي بلغ نصابا وحال عليه عندك حول كامل .. غير كده طلعي صدقات بس ما استطعت ..
   
   وربنا يوسع علينا جميعا.
  
"
71884,"
   ربنا بيساعد الصادقين .. الذين يرجون رضاه ويعملون له .. مش الضعفاء المستسلمين، المنتظرين لمعجزة من السماء ) حضرتك لو تعلم الكلمة دي نزلت ع قلبي إزاي! يا اللّه.. ربنا يقوي في رضاه العزائم و يغفر بفضله وكرمه... ادعي لي💔
  ","

   يا رب .. يا رب .. يا رب ..
  
"
71885,"
   نا فعلا كنت مستنيا معجزه من السما كانوا دايما يقولولي ربنا قادر ع انه يجمعكوا ف الحلال مع ان اهله وأهلي رافضين وفضلت معاه ع امل ان الوضع يتغير بس تقريبا نا بضيع عمري بس 🙂
  ","

   ما هو اللي بيقولولك دول هم شوية الهبلات اللي زيك وحواليك واقعين في نفس العك برضه وبيعشموا نفسهم من خلالك !
  
"
71886,"
   متابعه جديد ايوة
  ","

   طيب رابط الأرشيف في البايو 👆
   
   دوري فيه على كلمة:
   
   غلّي نفسك
   
   هتلاقي إجابات كتير تساعدك بإذن الله.
  
"
71887,"
   كلام حضرتك اللي بتقوينا والله في وجه كل ده من المحاربين القدامى وصامدين اهو بفضل حضرتك بعد فضل ربنا
  ","

   الله يديمها نعمة .. علي وعليكم ..
  
"
71888,"
   شكرا انك بتحتوي الجزء ده فينا ومقدره
  ","

   وشكرا للي بيفهم النصيحة .. وبيطبق صح ..
  
"
71889,"
   وانا تعبت للشيخ 😂🤦‍♀️
  ","
  🥺
  "
71890,"
   ايه الاجابه الغريبه دي!!!
انا سؤالي جد الجد ومحتاجه اجابه فضلا لان مشكله بتواجهنا كتير وللأسف ما اعرفلهاش حل
  ","

   قولي إنك متابعة جديدة عشان بس أستوعب !
  
"
71891,"
   محمد عطية ده حبيبي حبيبي حبيبي
  ","
  😍
  "
71892,"
   محتاجة رأي حضرتك جدًا انا مخطوبة من شهر تقريبا لشخص احسبه علي خلق ودينوكان عندي قبول في البداية وبعد كدا بقيت احس اني مترددة وعاوزة افسخ الخطبة من غير اي سبب سوي اني مش مرتاحة نفسيا اعمل ايانا استخرت كتير في أمري ولكن انا خايفة جدا ارجع اندم اعمل اي؟ ياريت ترد عليا محتاجة رد حضرتك جدا جدا
  ","

   التردد غير المبرر ده طبيعي في البدايات ..ما تقلقيش ما دام كويس ومفيش سبب حقيقي يقلقك !
   
   وعليك بالأذكار والدعاء .. عشان نفسيتك تهدى.
  
"
71893,"
   🎾 هنا يا شيخ
  ","

   يا بنتي ده واحد مريض .. احمدي الله الذي نجاك منه !
   
   شكاك وضعيف وكان هيسود عيشتك ..
   
   أراد الله بك خيرا.
   
   تجاوزي كل ذلك .. واحمدي ربك .. وارجعي لحياتك .. وأبشري بالخير
  
"
71894,"
   أتمني حضرتك ترد  بحب أخو زوج أختي وهو كذلك تقدم وأهلي رافضين بسبب مشاكل ماديه حصلت في جوازة  أختي .. هل يتقدم تاني ويحاول معاهم وأنا هل أحاول مع أهلي ولا لاء؟!
  ","

   لو هو إنسان كويس فعلا = حاولوا.
   
   وإن كان أهلك معذورين في الرفض طبعا.
  
"
71895,"
   انا معرفش كل الصفحه عندك عن الحب كده ليه ايه الهبل ده !! ده انتو شوية اطفال وعلى رأي الشيخ محمد فوقوا من العك الل انتو فيه ده !!
  ","

   مش هبل .. هي دي طبيعة المرحلة السنية دي !
   
   فراغ عاطفي سيما مع واقع كثير من البيوت .. ثم واقع الفتن المحيطة وسهولة التواصل وقرب سبل الغلط للأسف.
   
   بالتالي مهم جدا يكون فيه حد بيوجه وبيحاول يوفر سنين طويلة من حزن وهم لا طائل خلفه ..
   
   استقرار النفسية في هذه المرحلة وقدرتها على غلق هذا الباب إلى وقته المناسب، دون قتل للمشاعر في نفس الوقت .. بل تنميتها واستثمارها ومحاوطتها بالرعاية والحفظ والصيانة = هو أول وأهم خطوة لبناء شخصية سوية، تعمل على بناء مهاراتها وتطويرها وتميزها في شتى السبل.
   
   أنا لما بقول فوقوا وبشد = لا يكون استخفافا ولا سخرية .. بل حرصا وشفقة.
   
   فأحسن التفريق بارك الله فيك .. وسل ربك العافية.
  
"
71896,"
   بقولك صحيح! الحاجة حلمت بيك وقالتلي أقولك أبشر، مش عارف أبعتهالك فيس علشان معنديش ماسنجر. 💜
  ","

   الله يجبر خاطرك وخاطرها يا حبيبي ..
   
   قبّل يدها نيابة عني .. وأوصها ألا تنساني من دعائها.
  
"
71897,"
   غ .س ياخد القرار بسرعه وبنبل ازاى تقصد من غير تجريح؟
  ","

   أيوه طبعا .. بدون ترك أثر مؤلم من ضعف ثقة بالنفس أو بالناس !
   
   محصلش نصيب بينا .. لكنك زي الفل وهتلاقي اللي يسعدك.
  
"
71898,"
   نا فعلا ضعيفه ومش عارفا انساه عارفا اني بخون ثقه اهلي وبغلط بس بحبه ي شيخ ومش عارفا مفكرش فيه نا طول منا مبكلموش مش بعرف اكل ولا اشرب ولا اتعامل مع حد بقعد اعيط بس اعمل اي عشان اكرهه ولي ربنا مش بيشيل حبه من قلبي؛؟؟
  ","

   محتاجة طبيبة نفسية .. بسرعة.
   
   ده مش حب يا بنت الناس .. ده خلل نفسي.
   
   ربنا ما قالكيش تفتحي أبواب العك على نفسك وتتمادي في كل ده !
   
   ربنا بيساعد الصادقين .. الذين يرجون رضاه ويعملون له .. مش الضعفاء المستسلمين، المنتظرين لمعجزة من السماء.
   
   فوقي قبل فوات الأوان.
  
"
71899,"
   وانا يا شيخ والله كنت حاسه اني مكسوره ووحشه وانا بعمل كدا ...ادعيلي ربنا يثبتني يا شيخ
  ","

   شعور إنك صادق فيما بينك وبين الله .. إنك صابر وبتجاهد وقافل أبواب الغلط مهما كنت بتعاني؛ ابتغاء مرضاته .. إنك طامع فيه ومحسن الظن ومنتظر فرجه = جنة الدنيا على الحقيقة.
  
"
71900,"
   بيكون في لغبطة في الهرمونات أحيانا تتابع مع طبيبة نسا
  ","
  ….
  "
71901,"
   بحاول أنسى.. بس كل ما أفتكر أن أقرب حد ليا(عاقدين) ظن السوء فيا و في أخلاقي مع إنه يعرفني من سنين من قبل حتى ما أعرفه..و يعلم حدودي و تعاملاتي والاسوار اللي حطاها حواليا باعترافه كمان!كل ده علشان حبيت و أظهرت؟ الإنفصال صعب بس ده أصعب ما فيه !حد تعرض ل ده يكون مقدر ولو جزء من الوجع!
  ","

   مش فاهم !
   
   أقبلت عليه يعني بعد العقد فشك فيك ؟!
  
"
71902,"
   حاسة نفس الاحساس بجد فرحة انى حسيت بالحرية و توبت و رجعت لربي احساس انى نضيفة و مبخونش ثقة ربي ولا أهلى بجد احساس ما بعه احساس و فرحه ما بعدها فرحة و بقول لكل بنت تحررى عشان تحسي الاحساس الجميل دا مفيش احسن مالنور و الحاجة اللى بتيجي برضا ربنا تحرري عشان ربنا يرضي عنك و يرزقك بواحد نضيف يستاهلك
  ","
  👏🏻
  "
71903,"
   اتمنى من حضرتك تجبر بخاطري باجابتك 
انا بنت اخلاقي منيحة ومتعلمة جميلة الوجه الى حدِّ ما
مشكلتي الوحيدة إني شعورة جدًا لحد أنا بقرف من نفسي وبستحي جدا حد يشوف💔
وده سبب مخليني امتنع عن الزواج لأني مش متخيلة في زوج بيصبر عكدة بمراتو 💔💔
انصحني يا شيخ أعمل ايه؟
  ","

   كررت السؤال كتير جدا !
   
   الحل عند طبيب جلدية شاطر .. ما تقلقيش.
  
"
71904,"
   غ. س 
كنت خاطب وسبت عشان مرتاحتش
خطيبتي وبعد اكتر من سنه بتبعتلى وتقولى انها مش قادره تعيش من غيرى
وانا بتجاهل وبقفل الطرق بينا وهي بتفتح طرق و بتبعت ناس و غيره كتير
حاسس بذنب انى علقتها بيا... ومش قادر ارجع لانى مرتاحتش معاها
  ","

   ما ترجعش .. وما تفتحش طرق .. وما تحسش بالذنب !
   
   فترة الخطوبة فترة اختبار .. من حق أي طرف ينسحب فيها ..
   
   المهم ياخد قراره بسرعة وبنبل .. بدون ما يبهدل الطرف التاني.
   
   (للأسف هذا النمط من التعلق يقلق؛ لأنه بيكون ضعف مرضي أكتر منه حب حقيقي .. لا كما سيتبادر لكثير من المتابعين الآن إنها بتحبه وشارياه وكده).
  
"
71905,"
   يا شيخ قول لها حل مش تلومها وتبتتها
  ","

   الحل هي عارفاه !
   
   قطع كل الطرق.
   
   لكن لازم تتلام عشان حضرتها ضعيفة وبترجعله.
  
"
71906,"
   تحررت ياشيخ اشعر بكدا فعلا..مكنش بينا غير كلام بسيط جدا كل فتره..بعتهله امبارح انه لو لينا نصيب ربنا هجيب لحد باب بيتى لا لأ ربنا اراد كدا..كسرت الخط وقفلت كل الطرق ياشيخنا حاسه بروحى حره الان..هل ربنا هيقبلنى عنده م التأبين.
  ","

   ويفرح بك سبحانه .. بإذنه.
   
   حمدا لله على سلامتك .. عرفت فالزمي.
  
"
71907,"
   ي شيخ نا بحب واحد كنا بنكلم بقالنا ٧ سنين ونا بحبه اووي ومبقدرش مكلموش وعلطول بصلي وادعي ربنا يسامحني عشان بكلمه وبحاول ابعد ومبعرفش وارجع اكلمه تاني بقالنا فتره بعييد بس قلبي بيوجعني وعلطول بعيط عشان وحشني وعاوزا ارجعله ممكن تنصحني اعمل اي ونا بيجيلي عرسان كتير جدا وبحاول انساه واتخطب بس مبقدرش
  ","

   اللهم الصبر !
   
   طيب شايفة آخرة ده إيه ؟!
   
   شايفة ده (حب) زي ما بتقولي ولا عك وضعف وتضييع عمر عالفاضي ؟!
   
   شايفة إنك كده حد عاقل ولا حد مريض محتاج ياخد قرار بهجر المرض للأبد ؟!
   
   شايفة إنك تستاهلي اللقمة اللي بتاكليها في بيت خنت ثقته وبتضيعي فرحته بك عشان علقت نفسك بوهم ملوش أي لازمة ولا نتيجة ؟!
   
   7 سنين !
   
   إنا لله وإنا إليه راجعون.
  
"
71908,"
   Greatest album of all time? Name it.
  ","

   ألبوم مين في البرد ده يا عم ! 🥶
  
"
71909,"
   يشيخ  بتنحاز للرجال ف الموضوع ده ليه !!
  ","

   الدين علمنا نكون واقعيين ..
   
   إنسان .. بيعامل البشر على إنهم بشر !
   
   فيهم صلاح وتقوى .. وفيهم شهوات وضعف ..
   
   زينا كلنا.
   
   مش جلادين .. نقاضي الناس ..
   
   ونعيش عليهم أدوار بالباطل ..
   
   أرجو تكون فرقت بين ده وبين الانحياز !
   
   ثم في حالة السؤال فارق بين من أصله التقوى ينتهي بالنصيحة .. وبين مستهتر متجرئ، مصر على الخطأ .. وهذا ما بينته.
  
"
71910,"
   قابلتك مره ي شيخ ف الترعه ومتوقعتش انه يكون حضرتك غير بعدها قولت انك م المنصوره تقريبا
ندمت انى مسلمتش عليك 
وهسافر السعوديه اهو دعواتك وياريت اقابلك
  ","

   بس أنا معدتش في السعودية 😅
   
   الله يحفظك حبيبي ويوفقك ويجعلها فاتحة خير عليك ..
   
   جمعنا الله على خير حال وأسعده 💚
  
"
71911,"
   لو لمح بحاجه زي دي تاني من حقي أوضح له إني مضايقه
  ","

   طبعا !
   
   بلطف وحسم ..
   
   قوليله مش هقبل كلام من ده في المرحلة دي .. سيب كل حاجة لوقتها.
  
"
71912,"
   شيخ محمد خطيبي انسان محترم ومعاملته كويسه جدا
والحمد لله منتظم في الصلاه بس مره وانا بكلمه قال جمله ديقتني
(تعالي دفيني)
بس معلقتش ع الجمله حسه من ساعه ما سمعتها وانا مضيقه منه 
انصحني
  ","

   ضعف عارض .. ما دام مش متكرر وبيحاول يستدرجك، ولم تستجيبي = طنشي.
   
   معلش .. الحالة صعبة، والكل بيجاهد.
  
"
71913,"
   امى بتكلم رجالة وابويا بيكلم ستات وعايشين حياتهم وحياتنا بتبوظ ونفسيتى باظت اعمل ايه يا شيخ
  ","

   كل واحد فيهم هيتسأل عن نفسه بين يدي الله .. وأنت كذلك تسألين عن نفسك !
   
   فإوعي تاخدي حالهم ده ذريعة لوقوعك ..
   
   افصلي نفسك تماما شعوريا ونفسيا عن ده .. استعيني بربك وأشهديه على صدقك ..
   
   عيشي حياتك وحافظي على نفسك .. وأبشري.
  
"
71914,"
   سالته كتير ومحتاره جدا لو زوجي ربنا يباركله بيتقي الله فيا وفولادي بس فالعاطفه والرومانسيه مفيش وانا بحتاج ده ولما بطلب منه بيحسسني بالذنب ويقولي مش عاجبك كل اللي بعمله عشانكم وانا والله مش بقلل منه بس محتاجه ده مش كل الحياه تربية ولاد وبس اعمل ايه؟
  ","

   محدش كامل !
   
   لازم قصور في زاوية معينة بنتعايش معاه مقابل مميزات في زوايا تانية ..
   
   الأمر طبعا بيكون متعب لما يكون القصور ده في أكتر زاويا احنا محتاجينها .. شخصيتنا أو نمطنا بيميل لها ..
   
   لكن هكذا الدنيا !
   
   بنحاول نصلح ونحسن .. ثم نتعايش ..
   
   وتستمر الحياة.
  
"
71915,"
   السلام عليكم يا شيخ محمد ؟ 
هل ٱثم عند معامله زميل فى العمل او اى شخص لا يصلي معامله حسنه بمعنى المعاملة العاديه فى نطاق المحدود 
وهل انى افكر كتير فى تعاملي مع الى حواليا بناء على تدينهم وقربهم من ربنا ده الطبيعي ولا لا ؟
  ","

   خالق الناس جميعا بخلق حسن ..
   
   نحن دعاة .. لسنا قضاة.
  
"
71916,"
   انا فى أمريكا يا شيخ ومن ساعه ما جيت وركبني انا وعيالي المرض وبيتى وزوجى بيروحوا مني وعايزه أرجع بس للأسف مفيش طريق للرجوع. ولادى اتحرموا من جدودهم واعمامهم واخوالهم ويبقي ليهم حكايات سوا وانا روحى بتروح مني. قولها يا شيخ لو شفتي اياي الناس فيه هتحمدى ربك الف مليون مرة علي قدرك. اللهم لا إعتراض
  ","

   هي دي فكرتي !
   
   ولو كنت في مصر كان برضه هيفضل فيه مشاكل تانية .. ونفسك تسافري بأي طريقة ..
   
   كل خطوة في الدنيا بتمن !
   
   والرضا هو الجنة .. حيث كنا.
   
   يسر الله لنا ولكم وللمسلمين ..
  
"
71917,"
   الناس اللي عايشين برا وف بلد نضيفه وعندها نظام وقوانين ومستمتعين برفاهيات الحياه ربنا يباركلهم بس هل ربنا هيساوي بينهم وبينا اللي بنعافر علشان اساسيات الحياه هنا.. انا مؤمنه بالنصيب بس هما ربنا كتبلهم يسافروا ويستمتعوا واحنا هنا ف فقر وبؤس مش هيكون لينا نقاط زياده عند ربنا.. جاوبني من فضلك!
  ","

   صدقني كل مكان في الدنيا وله تمنه !
   
   بصرف النظر عن إن مفيش حاجة بتضيع عند ربنا .. فاللي عايشين مثلا في مكان واحد بس أحدهما ابتلي في صحة أو مال أو استقرار وصبر ورضي فأجره أعظم عند الله بلا شك، الابتلاء رفع درجة وتعظيم أجر ..
   
   لكن فكرة اللهم إنا في مصر فأجرنا مثلا .. أو اللي عايشين بره في جنة .. ليست فكرة صحيحة أبدا !
   
   كل مكان له همومه وآلامه وتحدياته ..
   
   أنا هنا مثلا يوم عن يوم بتتكشف لي تفاصيل من الوجه الآخر للحياة هنا .. ترعب، والله ترعب.
   
   إلا أن يتغمد الله بلطف وستر !
   
   فما تسيبش نفسك للفكرة دي .. تأقلم مع وضعك، وتعايش بالمتاح .. والرضا هو الجنة الحقيقية .. في أي مكان.
  
"
71918,"
   هو العذاب والالم صعب اوي كده؟
عشان في كل استشاراتك بتحذر الناس ميوصلوش ليه ؟
  ","

   وما فائدة نصح الناس إن لم تكن ثمرته تجنيبهم الألم .. ما استطعنا ؟!
  
"
71919,"
   ارجوك .. احتاج لتكمل معي الحديث😔
  ","

   تواصل معي عالماسنجر لأفهم التفاصيل أكثر ..
   
   بس اصبر علي معلش.
  
"
71920,"
   يا دكتور انا اتقدمت بالفعل 🙂
  ","

   أيوه .. بس لما تتقدم وتترفض وتقفل الباب ببساطة وأنت حاسس إنك عملت اللي عليك .. غير لما تتقدم بعد وعود وأحلام .. وتترفض .. وتعيشوا عذاب وآلام.
  
"
71921,"
   رايح رؤية النهاردة .. دعواتك بالخير يا أخى.
  ","

   الله يثبتك عند السؤال 😃
  
"
71922,"
   كنت احب فتاة رائعة وعدتها أن أتقدم لها وفعلت وأهلها رفضوني حصل ظروف عندي وغندها لثلاث سنوات ومتقدمتش تاني وظروفي ساءت اكتر كلمتني انها لسة منتظرة سعيت انى تقدم تاني لكني ملحقتش  وقلبي مفطور ومكسور جدا يا دكتور محمد رينا يعلم اني سعيت فيها كتير
  ","

   عشان كده غلبت أقول: كن رجلا !
   
   الكلمة بحقها ولا تعد بما لا تملك ..
   
   وإغلاق الباب من البداية أسلم لكل الأطراف.
  
"
71923,"
   وازاي تصح العلاقه بالله ؟
  ","

   بعمل طويل من الصبر والثبات .. والإصرار على لزوم الباب !
   
   بإخلاص النية .. ونقاء الطريقة .. وصفاء الخلق.
  
"
71924,"
   وهو سهل نتصالح مع الناس والحياه يا شيخ؟!
  ","

   نعم .. إن صحت العلاقة بالله.
  
"
71925,"
   احبها كثيرا
أخطأنا وتحدثنا 
اخبرتها بكل ظروفي واني لن استطيع التقدم الا بعد ٤ سنوات ع الاقل وان الصح ان نبتعد واني لا أرغب بهذا ولكنها أخبرتني انها لا تستطيع الحياة بدوني واني اذا ابتعدت سأؤذيها وانا اعلم انها على حق
انا احبها كثيرا ولا أريد الإبتعاد ايضا ولكني اخاف عليها
ما الحل
  ","

   أنت ترضى أختك تفضل معلقة حياتها بحد 4 سنين ؟!
   
   مهما كان هو مين ؟
   
   الاستمرار فيما أنتما فيه = هو عين الأذى.
  
"
71926,"
   شيخ محمد ليا اخت 34سنه لسه مجالهاش نصيبها وامي بقالها فتره كانت بتجيب لها عرسان بس لم يحصل قبول وامي من كام يوم جابتلي عريس وانا رفض اشوفه من ضمن الاسباب ان خايفه اجرح اختي مع انها مصممه اشوفه
  ","

   شوفيه .. ولو مناسب وافقي ..
   
   ولعلها تكون فاتحة خير على أختك بإذن الله ..
   
   كل واحد بياخد نصيبه.
  
"
71927,"
   ايه هى طبيعة الناس والحياة يا شيخ
  ","

   طبيعة الناس الضعف، الذي يحتاج منا رحمة .. والطمع الذي يحتاج منا حسما .. والخطأ الذي يحتاج منا إعذارا وسترا.
   
   وطبيعة الحياة النقص الذي يحتاج رضا وصبرا.
  
"
71928,"
   امتي تعرف ان ده فعلاً سندك بجد ؟
  ","

   إن كان يشوق قلبك للجنة ويأخذ بيدك إليها !
  
"
71929,"
   ع وشك الفركشة بعد ما استنفذت كل محاولاتي بالنصيحة مرة وبالعصبية مرة.. لا تقتنع لا تراعي تعب العمل والاوقات الصحية لإثارة نقاط تستفزتي فيها باحكامها البعيدة كل البعد عني وعن حقيقتي.. والاغرب لا تشعر بأنها تفعل بي شيئا.. جعلتني عصبيا سيئا جدا .. قلبي وعقلي في حيرة شديدة وانعزلت عنها منذ امس.. خطيبتي
  ","

   حاولتم كل واحد فيكم يكتب للتاني بصراحة هو محتاج منه إيه ؟!
   
   وتتكلموا مع إعطاء الفرصة الكاملة بالدفاع والشرح .. دون جدل أو غضب.
  
"
71930,"
   م علامات الشخص السوي نفسيا !
  ","

   أهم علاماته بعد صحة علاقته بالله = تصالحه مع نفسه ومع طبيعة الناس والحياة.
  
"
71931,"
   كيف تعرف أنك واقع في الحب؟
  ","

   آسك !
   
   اصطبح .. اصطبح وقول يا صبح.
   
   وعموما يعني الحب مش وقوع .. الحب سند.
  
"
71932,"
   متقدملي واحد كويس في كل حاجه و دمه خفيف جدا .. متمسكة بيه عشان دمه خفيف بصراحه هل انا غلط؟؟
  ","

   حد لاقي !
  
"
71933,"
   لو اخترت انى اكون زوجة تانية مردود ده مستقبلا عليا اى
  ","

   مش عيب ولا حرام !
   
   المهم يكون رجلا يتقي الله .. عنده العدل والقدرة ..
   
   والأمور واضحة زي الشمس من الأول .. مفيش حاجة اسمها بدون علم الأولى عشان لما بتعرف بعدين بتحصل بلاوي وبتضغط عليه بالأولاد والعشرة والبيت اللي هيتهد .. وغالبا بتكوني أنت الطرف الذي يسهل الاستغناء عنه.
  
"
71934,"
   ي شيخ هو انت ديما بتنصح البنات متستناش ، عشان مفيش فرد نسخه واحده ، وفي ناس كتير مناسبين ، فكده تبقي اخدت واحد مناسب ووفرت سنين عمرها 
ولا بتنصحهم عشان الي بيحب مبيقلش استنين تلت سنين ولا استنيني سبع سنين 
ارجوك رد عليا ؟
  ","

   عشان الاتنين !
   
   وعشان بعد طول الانتظار ممكن ما تعجبش والدته .. أو أهلها مايوافقوش ..
   
   هيزعل هو شوية .. وهيدخل بعد كده أي بيت !
   
   لكن هتكون هي ضيعت فرص كتير .. أنسب وأفضل للأسف.
  
"
71935,"
   شيخنا الغالي .. اني بفضل الله تعالي مقدم علي خطبة فتاة احبها من ٥ سنين وهي كذلك وهي في نفس عمري واعلم انها تحبني ولم نتخاطب الا مرات قليلة ولكن اخاف من رفض اهلها نظرا لأني فاضل لي سنة جيش ..هل اتقدم ام انتظر ؟ ولو اترفضت ايه العمل ؟
  ","

   الله يعين !
   
   المهم تكون قادر تفتح بيت .. وعندك فرص لدخل ثابت بإذن الله ..
   
   تقدم .. وهي تحاول تقنعهم ..
   
   وواحدة واحدة تمشي أموركم بإذن الله.
  
"
71936,"
   كان هيتقدم للخطبه بعد ٧ سنين وقطعت الاتصال بيننا لرضا الله ....انا كدا صح ؟؟ولا غلط
  ","

   بعد سبع سنين هتكوني حامل في ابنك التاني بإذن الله من واحد تاني خالص مناسب وابن حلال دخل بيتك من بابه.
   
   وهتضحكي على نفسك من الهبل اللي كتبتيه ده !
  
"
71937,"
   ايه ف الدين ال فرض اننا نعزل ال مش بيصلي عن   الزواج من فتيات المسلمين او يحل رفض البنات ليه
  ","

   إن الدين نفسه قال:  "" العهد الذي بيننا وبينهم الصلاة، فمن تركها فقد كفر "" !
   
   وأظن أولى من المجادلة في النقطة دي = مراجعة العلاقة بالله وطلب النجاة.
  
"
71938,"
   مستحيل اللي بيصلي يكون اخلاقة وحشة .
  ","

   فيه عبادات وفيه معاملات ..
   
   بعض الناس ممكن يكون متميز في أحدهما .. مضيع للآخر ..
   
   والمحصلة أنه ضائع !
   
   النجاة مرهونة بالصلاح في كليهما.
   
   مش عارف جبت أنت مستحيل دي منين ؟!
   
   كأنك مش عايش عالأرض.
   
   فيه صفوف أولى في مساجد نصها أكلة ميراث وقاطعي أحرام.
  
"
71939,"
   وهو الي بيصلي ازاي الصلاة مش بتوصل وتأثر على أخلاقه
  ","

   أومال ليه النبي -صلى الله عليه وسلم- جعل حسن الخلق ثمن القرب منه يوم القيامة !
  
"
71940,"
   عذرا يا ابو انس . فرضا لو فيه واحد اخلاقه كويسة ومش بيصلى وواحد تانى بيصلى كل الفروض واخلاقه مش كويسة يكون انهى الانسب ونفرض ان باقى الامور متشابهة
  ","

   كلاهما غير مناسب.
  
"
71941,"
   الله يراضيك يا ابو اتس ويجمعني بك علي كل خير
احبك في الله 💚
اهل اسكندرية وشباب اسكندرية كلهم مشتاقين للقاء
  ","

   الله يسعدك حبيبي .. وأنا أحب الاسكندرية وأهلها ..
   
   ألقاكم يا صحبة الجنة 💚
  
"
71942,"
   ي شيخ هو انا لو وافقت ع شاب مش بيصلي يبقي عليا اثم
  ","

   لو أنت بتصلي وتعرفي ربنا وتحبيه = مش هتسألي السؤال ده !
   
   (محدش يقولي رجاء ما هي تساعده وكلام من ده .. اللي ما يعرفش حق ربنا لربنا = مش هيعرفه عشان حد .. واللي ما يعرفش حق ربنا = مش هيعرف حق حد .. واللي عاوز يتصلح = يتصلح بينه وبين ربه مش يروح يتزوج ..
   
   طب فيه بيصلوا وأخلاقهم زفت = أيوه، والاتنين ما ينفعوش).
  
"
71943,"
   عارفة ده كله وبنرجع
بدأ يتعود ياخد ميديش 
بدأت احس نفسي رخيصة
هو قريبي ومستحيل يسيبني بينا حب سنين
بس بقا اناني 
وبدأت اكره نفسي
  ","

   اعملي اللي قلت لك عليه !
   
   وساعتها هتبان الحقايق ..
   
   بيحبك فعلا لكن كان ضعيف .. وهيتوب ويحافظ عليك.
   
   ولا الحب كان مجرد قشرة يصل لشيء من مراده .. ويبدأ يتغير بعد ما تمشوا صح ؟!
   
   ما هو التعجل بمساحة التواصل الجسدي حتى في فترة العقد على فكرة (رغم إنه حلال ساعتها .. لكن لو مش بحدود وما يتحولش للأصل المركزي في التواصل كل أما يقعدوا سوا) للأسف بيطغى على مساحة التقييم والتأسيس لشكل العلاقة والحياة !
   
   فلما يتزوجوا ويبدؤوا يتعودوا على موضوع الجسد = تبدأ الحقائق الصادمة في الصعود للسطح.
  
"
71944,"
   ""فاظفر بذات الدين تربت يداك""
هل دا معناه اني اختار ذات الدين والخلق واتغاضى عن الشكل؟

انا شاب في مرحلة الجامعة ولفت انتباهي بنت ذات خلق ودين وحياء وأحسبها على خير ولكن كشكل عادي .. فهل اتغاضى عن الشكل وأدخل البيت من بابه في الوقت المناسب؟ 
جزاك الله كل خير
  ","

   لا طبعا .. مش ده المقصود !
   
   المقصود تركز على الدين بصفة أساسية .. لكن لازم حد أدنى (يملى عينك) في الشكل لتعف نفسك.
   
   والفكرة الثابتة إن مفيش حد كامل .. وكل واحد أدرى بمفتاح قلبه.
  
"
71945,"
   خطيبي
  ","

   1) توبة لله واستغفار وعزم على عدم العودة.
   
   2) مفيش خلوة أبدا تاني.
   
   3) تعجيل بالعقد أو الزواج.
   
   لا تتعجلوا الشيء قبل أوانه .. كل حاجة في وقتها بحلالها بيكون لها طعمها وبركتها.
  
"
71946,"
   انا وهو مش قادرين نبطل تجاوزات
نبطل شوية ونرجع تاني
شخصيًا تعبت من الضعف ده..
  ","

   هو مين ؟!
  
"
71947,"
   ازاي بنقدر نتخطي أشخاص دخلوا حياتنا ومشيوا وسابونا
  ","

   بنحكم عقلنا وكرامتنا .. على قلوبنا اللي تخلينا نتعايش مع الذل !
   
   بناخد قرار إن اللي فاتنا لازم نفوته .. مهما كان الثمن.
   
   بنشوفه في الأول مستحيل .. لكن مع الأيام بنتأكد إنه كان من أصح قرارات حياتنا.
  
"
71948,"
   الرساله اتبعتت ولا متبعتتش؟
  ","

   إن كان كما تقولين = إياك تفتحي له الباب تاني.
   
   صفحة واتطوت .. للأبد.
  
"
71949,"
   بس الدعاء ممكن يغلب القدر ويكون من نصيبها ولا اي يا شيخ
  ","

   ده أول مسمار بتدقوه في نعش أجمل أيام عمركم !
   
   تضيع في هم وحزن وشحتفة .. تظنونه يقينا .. وهو تعلق فارغ بما ينبغي أن تحفظوا قلوبكم منه أصلا.
  
"
71950,"
   السؤال بيكرر للمرة المليون ولا العدد وصل لكام يا ٱبو أنس🤔
  ","

   الله يعين !
   
   ربنا الهادي ..
  
"
71951,"
   يارب ترد المرة دي، معجبة بشاب محترم وملتزم بس هو ميعرفش وميعرفنيش، رأيك اعرفه بطريقة غير مباشرة وخلوقة اني معجبة بيه ولا افضل ثابتة ع دعائي من غير أي سعي للعلم اتمنى يكون من نصيني
  ","

   رأيي تبلكي صفحته .. وتغلّي نفسك .. وما تستنزفي مشاعرك في وهم لا طائل منه !
   
   قد نصحتك .. وأنت حرة.
  
"
71952,"
   ياشيخ خطيبي ستبني وانفصل عني بدون سبب يذكر 
واهله محدش كلمني ولا حاول يصلح 
ودلوقتي هو عاوز يرجعلي 
هل اللي يقدر يستغني مره يقدر يستغني ع طول 
ولا اديله فرصه تانيه
  ","

   لازم تعرفي ساب ليه .. وعايز يرجع ليه ؟
  
"
71953,"
   أصلا السوريين بيافورو آوي
  ","

   أومال .. ما يعرفوش مدرسة النكد الأصيلة بتاعتنا ☹
   
   (جاوبتك بنفس مبدأ التعميم الظالم .. أو الغيور يعني).
  
"
71954,"
   غ.س ي شيخ بس هنا🌹بعد اذنك انا خطيبي عكس كده تماما هو شخصيته قويه اوي واول حاجه شدتني ليه بس ف معظم خناقتنا يقولي انا محدش يقدر يقولي اعمل كذا او محدش يقدر يخليني اعمل معرفش ايه ساعات بحس انه يقصد اهلي مع انهم مدخلوش ف حاجه. بقلق منه وبحس اكن بيقول انا ماشي بدماغي ومليش كبير ولا انا اوفر!م فضلك هن🌹
  ","

   وده برضه ضعف شخصية !
   
   وبيواريه بهذه القشرة المتشنجة ..
   
   ضعف من الجهة المقابلة.
  
"
71955,"
   طب وأيه المشكله لما أبر أمي وهي عايزه تكمن عليا
  ","

   فرق كبير جدا بين البر، وبين ضعف الشخصية والعجز عن تحمل المسؤولية !
   
   والخلط بينهما بيعمل مصايب .. زي سؤالك ده كده.
  
"
71956,"
   فكرني بخطيبي الأول يا شيخ مامته كانت بتفتش في جيوبه وتسحب منه موبايله و مفاتيح العربية وهو دكتور محترم عنده 31 سنة 😪
  ","

   الحمد لله الذي نجاك.
  
"
71957,"
   ي أستاذنا تايه ف الدنيا اعمل ايه 💔🤦‍♂️
  ","

   صلاح علاقتك بالله يوقفك على أرض ثابتة.
  
"
71958,"
   عادي حبيبتي وقت الغضب حتى اللي متزوجين من نفس جنسياتهم ممكن يقولوا كان أحسن لو ما تزوجنا من أصله
تعاملي مع الموقف حسب هو كيف معك بالأساس
  ","

   بالضبط .. هذا ما قصدته.
   
   لأن لو سيناريو تاني فالتفسير هيكون سيء جدا .. للأسف.
  
"
71959,"
   بحسها ست شديدة من أول يوم دخلت البيت فيه كانت داخله تتفق هيه وصوتها عالي ياريتني سمعت كلام أهلي لما قالوا إنها شديده وهتتعبك خصوصا ان خطيبي وحيد ع بنتين
  ","

   أنا استفصلت معاك عشان أتأكد مما قرأته في حروف أول سؤال وهو إن البيت ده صوت المرأة فيه هو اللي عالي ورأيها هو اللي بيمشي !
   
   وده أسوأ بيت يحصل معاه ارتباط .. سواء للرجل أو المرأة.
  
"
71960,"
   يا شيخ أنا سورية وعايشة في مصر..اتجوزت  شاب مصري وكان معجب فيني كتير في بداية زواجنا ويدللني كتير
وأنا حاولت كتير أتفهم عاداته وتقاليده حتى ما يصير سوء فهم بيننا و حتى اني اتعودت اكلمه مصري اغلب الاوقات
بس بلحظة زعل قلي لو كنت أخدت بنت بلدي أحسن كانت فهمت عليي أكتر
خاطري مكسور منه وكلمته جرحتني😔
  ","

   أرجو يكون قالها بهزار أو مش قاصدها.
   
   وأرجو يكون كويس معاك في التعامل بصفة عامة ..
   
   ما تزعليش.
  
"
71961,"
   صلاة العشاء رزقتم الجنة 🌿🖤
  ","

   الآن صلاة الظهر .. بارك الله فيك 😁
  
"
71962,"
   فلسفة النوم !
  ","

   إني ناصحك ونفسي بما عساه ينفعنا .. وأحب لك الخير الذي عرفته بعد مدة من إدمان السهر والتخبط في الأرق (المتعمد .. والإجباري).
   
   النوم ليس مجرد فعل روتيني تقوم به ككل الكائنات الحية !
   
   النوم نشاط إيجابي .. ليس فعلا سلبيا لا قيمة له ..
   
   النوم الصحيح يفعل بروحك وبدنك أثرا عجيبا .. تلمسه طيلة اليوم ..
   
   النوم الصحيح يغير شكل حياتك .. بل وشكلك أنت .. للأجمل !
   
   ومن أجله لابد أن تلزم التالي:
   
   1) حدد موعدا ثابتا تذهب فيه لسريرك.
   
   2) قبل هذا الموعد بساعة حاول تفريغ عقلك وإراحته من أي جهد مرهق .. هذه ساعة الاستعداد.
   
   3) توضأ .. فرّش أسنانك .. تطيب .. صلّ ما شاء الله لك، ولو ركعة الوتر.
   
   4) استحضر توبة لله عن كل ما صار في يومك .. عن كل ذنب، ولو ما زلت ضعيفا أمامه .. اعزم أنك لا تعود.
   
   5) الآن أطفئ مصابيحك، وادخل سريرك هادئا .. واستحضر النعم التي تحوطك !
   
   مهما كنت وحيدا .. مهما كنت خائفا من أمر ما .. مهما كنت منتظرا راجيا شيئا ما = أنت على فراشك .. لست على سرير مستشفى أو على بلاط معتقل أو في خيمة لجوء.
   
   6) آية الكرسي .. المعوذتان.
   
   7) لا بأس هنا بشيء من أحلام الآمال واستحضار كل ما بقلبك من معاني الإيمان واليقين .. كل شيء سيكون بخير ..
   
   أغمض عينك .. واستسلم .. إن أمسكتها فارحمها، وإن أرسلتها فاحفظها بما تحفظ به عبادك الصالحين ..
   
   طوبى لأهل صلاة الفجر .. يتنفسون يوميا نسائم من الجنة ..
   
   يعرف الفرق من كان ملازما .. فحرم يوما !
   
   أما والله لا خير في حياة بدون صلاة الفجر.
   
   هذه حروف عفو الخاطر .. لا أدعي لها العصمة ..
   
   لكنها مجربة .. حد اليقين.
   
   اللهم سعد الدارين .. لي وللمسلمين ..
  
"
71963,"
   يعني رديت علي كله وأنا لا وانا مستنياك من وقت مافتحت وفالآخر رايح تنام ومردتش علي برده
  ","

   آسف إني إنسان اكتشف فجأة إنه محتاج يتوضى عشان يصلي .. وبعد الصلاة ياكل عشان جعان .. وبعد الأكل ينام عشان مرهق !
   
   إنا لله وإنا إليه راجعون.
  
"
71964,"
   حضرتك شخص سوي نفسيا ربنا يباركلك يارب 🌸
  ","

   أرجو ذلك !
   
   آمين ..
   
   ألقاكم يا صحبة الجنة 💚
  
"
71965,"
   انا بحبها جدا واتقدمت مرتين بس ابوها رافض بسبب اني معنديش شقه ( هستأجر ) بس راتبي كويس وبشتغل خارج مصر ، المهم ان احنا بنحب بعض من زمان . بس والله مافيش تجاوزات خالص ولا حتي كلام ، بس كان في الاول ، هي ملتزمه وانا بحبها ومعرفش غيرها وهي عيزاني اتقدم بس انا عارف انه هيرفض ،، اعمل ايه
  ","

   تقدم .. وشوف حد له عشم عند أبيها ويعرفك يقنعه ..
   
   وهي من ناحيتها تكلم أهلها وتتناقش معاهم ..
   
   ونصيبك هتاخده.
  
"
71966,"
   حضرتك مبتبقاش عارف اصلا ولد ولا بنت لان الاغلب مش بيبين اليوزر
  ","

   أغلب الموجودين أصلا في الآسك والفيس والندوات الثقافية ومعرض الكتاب والفاميلي نايتس اللي بنعملها في المسجد هنا = نساء !
   
   بطبيعة الحال نساء ..
   
   لكن الإنصاف عزيز .. ربنا الهادي.
  
"
71967,"
   قالي أنا كلمت والدي وأختي وانتي فهمتي غلط ووالدي هيكلمك يراضيكي 
والده كلمني اطمن بس عليا مقالش اي حاجه بخصوص اللي حصل
  ","

   إن كان الوضع بهذه التفاصيل = أنهي الأمر بلا تردد.
   
   هتتعبي.
  
"
71968,"
   اصحابي قالولي ان انت مابتردش الا علي بناات وانا مكنتش مصدق، بس دلوقتي اتأكدت
  ","

   هكون أحسن من ظلم أصحابك .. وهقولك تفضل اسأل هنا ..
  
"
71969,"
   هو طلب تعديلات ف الشقه لأنهم كانوا قاعدين فيها فترة كبيرة إما يببعوا البيت ويروحوا مكان أحسن افتكرت إني اللي قولتله وقلبت عليا واتصل عليها مردتش فضلت شهر كده  خاصمتني فترة كبيرة واتصلت واتكلمت بأسلوب وحش وصوت عالي وأنا والله مقولتش أي حاجه من دي
  ","

   وهو ما دافعش عنك ؟!
  
"
71970,"
   السلام عليكم  مش عارفة أبدأ كلامي إزاي بس ببساطة انا كنت مفكرة اني إنسانة واعية لحد ما عرفت اني عبيطة جدااا ،فيه شخص كان بيبعتلي رسايل ع آسك أنه مريض بمرض ماوبالفعل صعب عليا جدااا لدرجة اني بدأت أنظمله حياته واعمله جداول يمشي عليها وأخليه يتابع برامج للصلا وأسأله فيها لحد ما أعترف انه بيشتغلني 🤦🏻‍♀️
  ","

   الابتزاز العاطفي !
   
   حالة مرضية مشهورة ..
   
   نتعلم وما نكررش الغلط.
  
"
71971,"
   أي حاجه يقولي انتي حساسه وفهمتيها غلط وهيه متقصدش
هو لسه متخرج ووالده اللي بيجهزه بنسبه كبيره
هنعيش ف شقه ف نفس البيت
  ","

   طيب .. هي بتكون عايزة منك إيه ؟!
  
"
71972,"
   عذرا بس انا صديقتى حاليا انا وهى بنتخانق كل شوية بسبب انها عايزانى طول الوقت اكلمها بالساعات واتصل واستناها واحنا مروحين مع انى من محافظة وهى من محافظة وظروفي متسمحش كدا ومببقاش،فاصية نهائي لانى بحاول اشيل المسؤلية من علي امى لأنها مريضة انا كدا غلطانة في حق صديقتى
  ","

   لا .. صديقتك هي اللي عندها مشكلة في حدود العلاقات.
  
"
71973,"
   هنهي خطوبتي بسبب حماتي وأسلوبها معايا وحش جدا يا شيخ كده ابقي ظلمت خطيبي ياريت حضرتك ترد عليا ضروري
  ","

   أولا:  شخصيته وموقفه في معالجة الحاجات دي إيه ؟
   
   ثانيا:  له دخل ثابت ومنفصل عن أهله ؟!
   
   ثالثا:  لو اتجوزتم هتعيشوا لوحدكم ولا في شقة في نفس البيت ؟!
   
   بناء على إجابات الأسئلة دي يكون قرارك.
  
"
71974,"
   يا شيخ عملت بلوك وحاجة اخر هيييه يعني وزعلانة وندمانة والله نفسي ربنا يغفرلي اكفر عن العك ده ازاي ومعترفة انو غلط وحرام بس الحمد لله بفضل ربنا وبعدين حضرتك كنت سبب في ان العك ده ينتهي
  ","

   الحمد لله رب العالمين.
  
"
71975,"
   مرض ازاي !
  ","

   تمسكنا بمن يؤذينا والإصرار على ذلك دون أي بادرة إصلاح أو تغير = مرض.
  
"
71976,"
   يعني لما بتكون باقي علي شخص وبتحبه وبتراعي مشاعرة وبتهتم وبتقدر وكل اللي بتلاقيه هو عكس دا تماما دا مش اذي ؟
  ","

   ده مش حب .. ده مرض.
  
"
71977,"
   مهو الملفت من وجهه نظري ممكن ميكونش ملفت لحد تاني (مش قادره احدد)
  ","

   الألوان الفسفورية والفاقعة .. ده متفق على إنها ملفتة !
   
   مش محتاجة تعقيد.
  
"
71978,"
   متبعتلي نجمة من امريكا يا شيخنا لأحسن النجوم هنا مخاصمانا 😂
  ","

   لما تصالحني أنا الأول.
  
"
71979,"
   الحب وحش صح علشان كدا انت بتحذر منه ؟!
  ","

   الحب أطهر وأصدق ما في الدنيا !
   
   بحذركم من الخداع والعك باسمه.
  
"
71980,"
   مسمعتش كلام حضرتك وسابني وخطب وكان قرا فاتحة وهو بيكلمني  انا اسفة لحضرتك بس مش هتكرر تاني  ادعيلي ربنا يسامحني وينتقم منه
  ","

   مش محتاجة تتأسفيلي .. محتاجة تتسأسفي لروحك ولقلبك .. وقبل ده تستغفري ربك !
   
   اتعلمي من الدرس .. واطوي الصفحة.
  
"
71981,"
   تعلمت منك الرضا بالمتاح.. وانه ليس هناك وعود في الدنيا بالسعادة والرخاء .. وانه خلف باب الجنة للاحلام المبتسرة براح

ثبتنا يارب 😍
  ","

   يا رب ..
  
"
71982,"
   لا أريد من أحدٍ مواساه أريد أن تحتضن روحي النجوم هذه الليلة .
  ","

   النجوم:  وأنا مالي أنا.
  
"
71983,"
   ادعيلي بالزوج الصالح .. أنا تعبت و نفسي أتزوج ! مفيش حد بيتقدم و نفسيتي في الارض
  ","

   الله يرضيك .. أنت واللي زيك.
  
"
71984,"
   والله ما اعتراض ي شيخ بس ليه كل لما اتمني حاجة مش بتحصل بقالي سنتين متخرجة الحمدلله انا جميلة بس لا شغل مناسب ولا زواج مناسب مع اني قريبة من ربنا جدا نفسي ربنا يستجيب ليا انا بقيت مش بدعي
  ","

   اسمعي ده:
   

    https://m.facebook.com/story.php?story_fbid=2360262407386924&id=100002095644279&sfnsn=mo
   

"
71985,"
   انا اشتريته من قريب... وحقيقي كل كلمة بتدخل القلب.. ربنا يجازيك كل الخير +متشوقة اني أكمله جدا يعني🌸💐
  ","

   الله ينفعك به ..
  
"
71986,"
   انا كمحجبة لازم لبسي يكون اسود وكحلي؟
ولا عادي البس الوان فاتحة ويكون اللبس محتشم طبعاا☺
  ","

   مش لازم أسود
   
   المهم ألوان مش ملفتة.
  
"
71987,"
   صحبة الجنة كتاب حضرتك حيكون متوفر بمعرض الدار البيضاء؟
  ","

   نعم
   
   جناح دار البشير .. D 59
  
"
71988,"
   الفضفضه تريح النفس أم ستر العيوب أولي في رأيك؟
  ","

   الفضفضة تريح .. لكن لأهلها !
   
   وستر الذنوب واجب .. عن جميع الخلق.
  
"
71989,"
   يوم القيامه ساعه الحساب وقراءه الاعمال هيبقي ف ستر لذنوبنا ؟
  ","
  "" سترتها عليك في الدنيا .. واليوم أغفرها لك ! ""
  
  يا رب .. يا رب .. يا رب ..
  "
71990,"
   هل لديك حيوان اليف ، ضع صورة ؟
  ","

   روح يا عم الله يسهل عليك !
   
   قال حيوان أليف 😑
  
"
71991,"
   - هل تحب الله؟ -احبه طبعاً. - هل تعرفه؟ -نعم. - فكيف تخافه؟؟! #الهالة المقدسة 💙
  ","

   من عرفه ..
   
   أحبه حبا يكاد يأمن به من النار.
   
   وخافه خوفا يكاد ييأس به الجنة.
   
   وهو بينهما .. محسنا به الظن، محاسبا لنفسه.
   
   حتى يلقاه .. راضيا به وعنه .. آمين.
   
   ألقاكم يا صحبة الجنة 💚
  
"
71992,"
   قولها ياشيخ اللي فيه طبع مش هيتغير ..هيهتم في الاول وبعدين هترجع ريما لعادتها القديمه زي ما بيقولوا ""ده لو وافق وابدا استعداد انه يهتم""جايالها من المستقبل وبقولها مش هينفذ وهترجع تضرب نفسها انها رجعت لوضع مش متقبلاه ..الحب اللي هي حاساه مش كافي طول ما مفيش راحه :"") لانه عمر مش شهر و اتنين :"") مجربه
  ","

   أتفق .. غالبا.
  
"
71993,"
   بيتهيألك انك مش هتنسيه او انك صعب تكملي من غيره لما يكون من فتره الخطوبه نسيكي ومهمل فيكي كده بعد الجواز هيبقا الاوحش وال مش هتستحميله والحب ال بتقولي عليه ده هيتحول لفتور وملل ومشاكل وهتزعلي ع حالك . 
ادعي ربنا يشيله من قلبك وينور بصيرتك ويكتبلك الزوج الصالح
  ","
  ….
  "
71994,"
   يا شيخ أرجوك رد عليا.. كيف أكفر عن ذنب إقامة علاقة غير مكتملة مع خطيبتي مع العلم اننا تبنا و لم نعاود العلاقة
  ","

   التوبة والعزم على عدم العودة والإكثار من الاستغفار وعدم الخلوة ببعضكما ثانية ..
   
   ثم نسيان الأمر كأن لم يكن.
  
"
71995,"
   يا شيخ كلامك بفوت القلب من واسع ابوابه وكأنك كأب وبتنصح وبتضحك للتخفيف عن الناس ،اللهي يكرمك الفردوس برفقة النبي ،دعيلي يا شيخ وادعي لوالدي
  ","

   يا رب جميعا .. يا رب.
   
   الله يعافيه ويحفظه.
  
"
71996,"
   الولد اللي مع حضرتك ف الصور اعتقد عبيدة شبه اللي ف فيلم the sixth sense 
بالساد فييس برده بس عبيدة نسخة عربية 
ربنا يبارك فيه ..
  ","

   عبادة وعبدالله 💚
  
"
71997,"
   ف ناس بتبقا اجابتك بالنسبه لها ف حاجات كتير متوقفه عليها
  ","

   ما ينفعش !
   
   ما ينفعش توقفوا حياتكم على إجابة حد .. مهما كان.
   
   ما ينفعش تاخدوا كلام حد كمسلمات لا ترد !
   
   ممكن أخطئ أو أسيء تقييم الموقف أو أبعد في فهم السؤال .. وهكذا ..
   
   اللي هنا نصايح تسترشدوا بها .. وبس.
  
"
71998,"
   يا شيخ موضوع سفر الرجال للعمل بدون العائلة منتشر جدا في مصر لدرجة ان عادي يفكر يتركها ولو في بيت عيلة بكون الوضع أصعب وهي ما فيها تقول لا
طيب هو شرعا الكلام مقبول يعني؟ حقه يتركها شهور طويلة تربي الاولاد وحدها
  ","

   الوضع والظروف طبعا ضاغطة عالجميع ..
   
   بس كل ده مش مبرر والله ..
   
   أسوأ سيناريو تستمر به الحياة ..
   
   وأنا نفسي دفعت تمنه.
  
"
71999,"
   أنا جايالك من المستقبل وبقولك إياكي مهما كان ملاك طاهر هيجي اليوم اللي حياتك هتوقف فيه حرفيا هو زهد فيكي وانتي اتعلقتي أوي وللأسف مش مصدقة إزاي فلان اللي كان كل حياتي يعمل فيا كدا ، وقت الضغط والتعب هتحبوا تخرجوا عن المألوف مش هتقعدوا ٣ سنين تسبحوا ربنا , ولو رفضتي وقتها هيروح لغيرك وكدا كدا هتخسري
  ","
  ….
  "
72000,"
   بعمل بيزنس مع صحابي انا بقرا وعندب ميني مكتبه في بيتي وبسلف الكتاب بخمستاشر جنيه انا استغلاليه فعلا ولا ايه انا قولت مصلحه وعشان يحافظو عالكتب بالمره
  ","

   والله برافو عليك 👏🏻
   
   يبدو هنتعلم هنا أفكار لوز.
  
"
72001,"
   أصبحت لدي الجميع مكينٌ أمينٌ ياأبا أنس.
أنار الله وجهك وسدد ضربك وصحح خطاك💚
  ","

   أنا ما بضربش يا عم 🙄
   
   تسلم .. سترنا الله وإياك.
  
"
72002,"
   انا الحمدلله حافظ القرءان من صغري ومن عيلة متدينة وعمري ماتعرفت ولا كلمت بنات من غير حاجة، بس بفكر اتعرف واعمل علاقة عاطفية واجرب هاتعامل ازاي وكدا مش دا حقي؟ الناس كلها بتتكلم مع بنات ونفسي مرة واحدة بس اتكلم مع بنت واجرب دا، ايه رايك ياشيخ؟
  ","

   والله اعمل اللي تحب تقابل ربنا به !
   
   وابقى قوله عملت زي الناس.
  
"
72003,"
   اخواتي تزوجو وانا المتبقيه مع ماما وبابا 
بهزر معاهم ديما وبنكشهم وطول الوقت بهزر ومثلا اعملي شاي طب ..كوبايه الشاي ب خمسه جنيه وهما كمان بيعملو معايا كدا 
هما بيقولو بهزار اني مغلباهم ..بس لما بكون بايته بره يقولو البيت وحش من غيرك 
كدا انا مش باره بيهم والمفروض حاضر ونعم وابقي هاديه؟ انا بسليهم 😌
  ","

   المهم تكوني بتطلعي بفلوس فعلا .. مش بيضحكوا عليك.
  
"
72004,"
   شيخ محمد عندى .. انا متزوجه من ٩ شهور ونص فى بيت عيلة .. زوجى كتوم جدا مش بيحكى اى حاجة بالذات عن أهله ولما بسأله عن حاجة يقولى مفيش أو مش عايز اقول .. مش زيى مثلا لما اروح عند ماما أو ف اى حته ارجع احكيله الى حصل كله .. ودى حاجة مضايقانى فيه جدا حاسه أننا مش صُحاب.. انا صح ولا غلطانه وهو إلى صح !
  ","

   ملكيش دخل باللي بينه وبين أهله !
   
   كونك تحكي أو ما تحكيش فده حقك وراجعلك ..
   
   المهم علاقتكم مع بعض .. واحترام مساحاتكم.
  
"
72005,"
   انا سبته عشان مبيقدرنيش ومكنش بيهتم بيا وكنت اخر شئ ف كل حاجه عايزه ارجع لان بحبه ومش عارفه اتخطي انه مبقاش موجود ف حياتي وحياتي واقفه حقيقي
  ","

   وشايفة رجوعك هيصلح ده ؟!
   
   ولو ما اتصلحش .. شايفة ده وضع ينفع تستمري فيه ؟!
  
"
72006,"
   هو متابعك ي شيخ وبيحب حضرتك لو طلب من حضرتك تساعدني هينفع ولا لا
  ","

   لقيت لسؤالي إجابة الأول ؟
  
"
72007,"
   عشان ربنا خلق الانثي بالفطرة بتحب الكلام ده بس هما فعلا مش رجاله
  ","

   هما مش رجالة عشان دخلوا من الشباك .. وهي فطرتها مش سليمة عشان وثقت في الحرامي !
   
   (محدش يتنصل من مسؤوليته في الغلط).
   
   احفظوا هذه القاعدة:
   
   لا رجل -مهما كان وقحا أو خبيثا- ينفذ لأذى امرأة .. دون مساعدة منها، قصدت أو لا.
  
"
72008,"
   انا مش عارفة الشباب طالما مش هيقدر يدخل البيت من بابه ليه بئا شغل نتعرف وانا معجب والكلام ال مش بفيد غير بتدنيس قلوب طاهرة
  ","

   وليه القلب (الطاهر البريء) يسمح بتدنيسه بكلمتين طايشين مالهمش معنى ؟!
  
"
72009,"
   لو عايزه أرجع ل خطيبي ي شيخ وانا ال سبته لو رحت اتكلمت معاه ينفع ولا بلاش عشان كرامتي وال باقي منها
  ","

   قبل الخطوة دي لازم تفهمي الأول ليه سبتيه .. وليه عايزة ترجعيله !
   
   عشان سواء رجع أو لأ تقدري أنت تستفيدي من التجربة.
  
"
72010,"
   هو في شاب عاوز نرتبط كفتره تعارف لحد منخلص جزء في الدراسه ويعرف يفاتح أهله في الارتباط رسمي هو ينفع استخير ربنا في أمر ده
  ","

   تعرفي تعملي بلوك ؟!
   
   ما ينفعش غير كده.
  
"
72011,"
   بشتغل معلمة قرآن من سنتين الطلبة بتوعي ختموا الجزء الأول النهاردة بفضل الله بس في كتير منهم مش متقن الاحكام مع إن بكرر فيها كتير ساعات بمل وازهق وأحس مفيش أمل فيهم وأن انا اللي مقصرة ومش بعمل اللي عليا وكمان بحس إن الأجر اللي باخدة حرام؟ احساسي صح
  ","

   لا أبدا ..
   
   المهم في فترة البدايات الحفظ بتشكيل صحيح .. إتقان الأحكام له مرحلته بإذن الله ..
   
   تقبل الله منك.
  
"
72012,"
   يعني ده مش درجه من درجات التحكم ؟
وليه مقاليش من بدايه الخطوبه 
أنا حالياً اتعلقت بيه وخايفه يكون شخص متحكم والمس ده ف جوانب تانيه ليه
  ","

   حقه يقول .. وحقك توافقي أو ترفضي ..
   
   كان المفروض طبعا يكون واضح من الأول أو يروح لواحدة فيها اللي هو عاوزه.
   
   لكن معلش اسمعي مني ..
   
   الرجل بيطلب منك ما ينجيك بين يدي الله .. وليه أصلا تنزلي من بيتك ببنطلون ومكياج ؟!
   
   ما هو ده حرام .. سواء عزباء أو مخطوبة أو متزوجة.
  
"
72013,"
   طب يا شيخ محمد زوجى مسافر كان اتفاقنا سنه و هياخدنى معاه و انا معرفاه انى مقدرش اعيش لوحدى فعادى استحملت سنه و التانيه و داخله في التالته حاليا انا فاض بيا تماما استحملت حاجات كتير مكنش موجود و لا يحس بيها و لا يعلم بيا اعمل ايه
  ","

   وقفة حاسمة لطيفة إن الوضع ده مش هيستمر !
   
   يا تاخدني .. يا تنزل.
   
   ما رضيش = حد حكيم من أهلك يتدخل ..
   
   أجمل أيامكم بتضيع ومفيش حاجة هتعوضها.
  
"
72014,"
   ياشيخ خطيبي عاوزني محطش صور ليا علي السوشيال ولا البس بناطيل ولا أحط ميك أب غير ليه بعد الزواج وبيقولي أنا مقدرش اجبرك دلوقتي علشان إنتي في بيت اهلك لكن بعد الزواج همنعك من كل ده لأني مقبلش مراتي تعمل كده
رأيك إيه في شخصيته واكمل ولا لا
  ","

   رجل محترم.
  
"
72015,"
   برأيك ..ما حل غيرة الخاطب وتدخله بكل شيء بعروسته؟ 
شو تعمل لتوضحلو هالأمور
  ","

   فيه درجة من التدخل والغيرة صحية ومقبولة .. ودرجة مرضية هدفها مجرد التحكم أو تعويض نقص ما، تخوّف وتوجب إعادة النظر في الاختيار أصلا.
  
"
72016,"
   يا شيخ انا متجوزه من قريب وخطيب اختي ساعات بيجي عندنا ف بخرج اقعد معاهم انا وماما وجدتي وجوزي مسافر اما بيعرف ان قاعده معاهم بيزعقلي ويقولي متقعديش برا وانا جوزك واقولك تقعدي مع مين ومين لأ وهتعملي الي هقولك عليه غصب عنك مع العلم ان خطيبها دا محترم جدا وعارف ربنا وبيصلي انا كدا غلطانه ؟ ممكن تجاوبني
  ","

   اسمعي كلام زوجك .. وما تخرجيش إلا بإذنه.
   
   خطيب أختك محترم = لنفسه ولها.
  
"
72017,"
   خطبة اليوم كان رائعة ياشيخ .. جزاك الله خيرا
  ","

   الله يسعدك ..
   
   رب يتقبل .. دعواتك.
  
"
72018,"
   مش عيب يا شيخ الأسئلة ديه مش مستوعب و الله ازاي حضرتك بتجاوب عليها
  ","

   معلش .. بكرة تكبر وتتزوج وتحتاج الإجابات اللي زي دي جدا !
   
   مساحتها عندي قليلة جدا ..
   
   أما الواقع فاحنا محتاجين ناس متخصصة، متفرغة للمساحة دي بس.
   
   عشان الجهل فيها بيعمل مصايب ومشاكل لا حد لها.
  
"
72019,"
   هو عادي وانا عاقده نقبل بعض واحضان وكده ولا تنصحني بايه ؟؟لاني انا هو  كنا قافلين علي نفسنا 
وهل الحاجه دي تقلل مني بعد كده او تحسسه اني سهله 😥
  ","

   عادي .. بس ما تزيدش عن كده.
   
   وما يكونش هو الأساس في التعامل بينكما.
  
"
72020,"
   انا متحوزه من ٥ شهور زوجى ممتاز جدا بس بيقلى ان كتر العلاقه غلط وبيأثر  الراجل ف المدى البعيد  وبيقلى انها هتبقى ع فترات بس الفتره دى لا لحد مااحمل وكدا هو دا صح انا بقله احنا لسه عرسان دا لو متجوزين بقالنا كام سنه وسعات ببقى محتاجه وبتكسف اتكلم
  ","

   بعد ست شهور = مرتين في الأسبوع معدل ممتاز وثابت.
   
   وما تتكسفيش من احتياجك بذكاء ..
   
   وفقكم الله.
  
"
72021,"
   طيب لو مخطوبين وبيقول كلام متجوزين وبيغوض فى الكلام ومنعته كذا مره وعلى العلم ملتزم 😣ومش عارفه اتعامل ازاى المهم انى بقيت بقرف منه
  ","

   ممنوع .. ولازم توقفيه عند حده !
   
   ولو مستحل الأمر ومش شايفه غلط أصلا = يبقى محتاجة تعيدي تقييم اختيارك له أصلا.
  
"
72022,"
   طب حضرتك انا مش قادره اتقبل حاجه زى كده ف كده عليا ذنب يعني مش فاهمه
  ","

   اتناقشي معاه بالهداوة وبيني تقبلي إيه وإيه بلاش .. وهو هيتفهم بإذن الله ..
   
   لكن ما ينفعش تقولي سقط من نظري وإن ده يتنافى مع التزامه !
   
   هذا من الرفث المباح بين الرجل وامرأته في مثل هذا الموضع.
  
"
72023,"
   تفتكر هيبقوا عاملين ازاي لما يعرفوا انهم كانوا السبب فإني أموت نفسي
  ","

   المهم أنت ساعتها هتكوني عاملة ازاي لما تقابلي ربنا بكبيرة لا يرضاها ؟!
  
"
72024,"
   غ.س زوجى لسه متجوزين حديثا بس ف وقت العلاقه بيقول ألفاظ زى الزفت علي الرغم من انه عارف الدين و محترم جدا قبل اما تجوزه  و قولتو ازاى كده و ده مينفعش و هو يقول ده عادى انا بقيت أقرف منه و هو مش حرام حاجه زى كده
  ","

   لا مش حرام.
  
"
72025,"
   وأسماء العبادلة كلها المصريين بياكلوا نصها
  ","

   عبـ عبـ 😅
  
"
72026,"
   وفاطمة يا شيخ وفاطمة💔
  ","

   القائمة طويلة .. أنا ضربت مثل ..
   
   الله يسامحه الحاج عبدالغفور البرعي.
  
"
72027,"
   ما هي أكثر كلمة يضايقك النطق الخطأ لها؟
  ","

   الأسماء الجميلة التي تفسد بنطقها العامي !
   
   عائشة ورقية ورميساء.
  
"
72028,"
   ازاي اتفادي المشاكل بين زوجتي ووالدتي ازاي اقدر أوفق بينهم
  ","

   حبيبي الغالي ..
   
   أمك تبقى امرأة .. ولازم تفضل محسسها إنها رقم (١) في حياتك .. بدون ما تظلم زوجتك ..
   
   قرارات حياتك ونظام بيتك مش مسموح لحد يتدخل فيه .. لا تخلط هنا بين البر وبين ضعف الشخصية.
   
   دي معادلةمهمة جدا يا بطل .. ولا يصطلي بنارها إلا من يرجو الله واليوم الآخر ..
   
   وإلا فغالب الناس واقع بين كبيرتين .. أن يميل لأمه تماما بحجة البر، ثم يظلم زوجته وأهلها .. أو أن يميل لزوجته تماما، فيعق والديه وأهله، سيما أمه !
   
   كلاهما خاسر .. وكلاهما على خطر ..
   
   وإنما الموفق من بر والديه وتمادى في إسعادهما، ثم هو لا يفرط في حق زوجته ويظل يدين لها بالفضل والجميل سيما حين تتحمل معه بعضا من مقتضيات هذا البر ..
   
   حق الأم مقدم بلا أدنى شك .. لكن تنبه أنها تبقى بشرا ليست معصومة، وتبقى امرأة بها طبائع النساء ..
   
   الموفق اللي يعرف يثبت أمه، ويثبت زوجته .. ويحفظ لكل ذي حق حقه .. ويعيش بينهما (برنسا) .. ك(رمانة الميزان) .. لا يجور !
   
   ألقاكم يا صحبة الجنة 💚
  
"
72029,"
   حضرتك هتشوف رسايل الفيس امتي؟😢وربنا يقويك يارب
  ","

   فيس !
  
"
72030,"
   انا واحده تانيه بعت بتاع ميت سؤال ولا واحد رد عليا وعادي مش زعلانه هتيجي مره وتصيب 😂
  ","

   أهي صابت !
  
"
72031,"
   لازم يعني ترخموا عليه .. بيعمل اللي يقدر عليه وزيادة والله ربنا يحفظك يا شيخنا يارب ويجازيك كل خير عن كل واحد اسعدته 🖤
  ","

   إلهي تنستر
  
"
72032,"
   ياجماعه قال مليون مرة أغلب الوقت مش بيشوف الرسايل أصلا
  ","

   قولهم حضرتك 🥺
  
"
72033,"
   عن تجربة... عايزة اقولها لو هي من الاشخاص اللي بيحبوا النقاش ومش من الناس المنصاعة؛ هتتعبي جدا بجد ولو هتستحملي في الاول مش هتستحملي بعدين وهتكرهيه.
وخصوصا انه بيقولك ان هو الصح؛ يعني في اللحظة اللي هيعمل حاجة غلط مش هيقبل انك تنبهيه حتي لو هيقصر عليكي بالسلب.... اهربي
  ","

   أتفق ..
  
"
72034,"
   حافظ كتاب الله وحسن الخلق وفرفوش وفي كل حاجة حلوة بس والدته ست شديدة وصعبة وهو عارف دا كويس وعاوز حد يستحمل معاه طبعاها الشديد اوافق ولا ايه
  ","

   لو يستحمل معاه بمعنى تمشي أمورها يعني في المعاملة والمواقف اللي هتجمعهم = ماشي.
   
   أما تستحمل بمعنى هتعيش معاها أو بيت واحد وهتنزل عندها يوميا أو هيكون لها تدخل في تفاصيل حياتكم = فلا.
  
"
72035,"
   فرق ١٥ وبيلمحلي أنه بيحبني ولكنه متزوج وعنده اطفال ماذا افعل معه هو الدكتور بتاعي
  ","

   بيتسلى عليك .. زي ما اتسلى على غيرك !
   
   فوقي وابعدي .. ما تضيعيش نفسك.
  
"
72036,"
   خطيبي بن عمي وكنا بنحب بعض من ساعة ما خطبني وهو عاوز يمشي كلامه عليا حتى لو هيضايقني المهم اني اسمع كلامه رغم مكانش كدة الاول ولما برفض واطلب النقاش يقولي اتعودتي تجادلي ومتسمعيش الكلام ولازم العند ومين انا عشان تسمعي كلامي وحاجات من هذا القبيل بحجة ان رأيه هو الصح اتصرف ازاي
  ","

   لازم يكون فيه لغة حوار ونقاش !
   
   وده مختلف تماما عن العند ..
   
   رغبة أحد الأطراف في فرض رأيه وبس = إشارة سيئة جدا لطبيعة الحياة.
  
"
72037,"
   بقيت بحس ان مشاكلنا ف العلاقات كلها واحده وهما 3او 4 سيناريوهات كلنا بنلف وندور حواليهم
  ","

   ويا ريتنا بنتعلم !
   
   أنا فعليا عدت بحس بشفقة ممزوجة بغيظ .. غيظ كبركان حارق، يثور من حكاية ما تفعلونه بأنفسكم .. بتصور الضعف الذي تأسرون به قلوبكم .. بناء على حجج واهية، ومقدمات واضحة تماما أنه سيناريو فاشل ومكرر .. لكن للأسف قلّ من يملك شجاعة القرار الصحيح في وقته .. ويصر على إكمال الطريق الذي يظنه استثناء من القاعدة .. ليجد نفسه منتهيا بأسوأ وأحقر تجليات هذه القاعدة.
  
"
72038,"
   عايزه اعرف هو محبنيش فعلا لو محبنيش خطبني بعد السنين دي كلها ليه ولا انا ال ضيعته مني بطريقتي وأسلوبي معاه وينفع اكلمه ولا لا
  ","

   خطبك عشان مالقاش غيرك في طريقه يعوض به مقلب خده في ال 3 سنين اللي بعدهم !
   
   واحد بيكسر فيك وبيقولك شكلك وحش .. كنت منتظرة تعملي معاه إيه ؟!
   
   وبتقولي أكلمه ولا لأ ؟!
   
   أنت اللي سمحت له يبهدلك البهدلة دي بقلة عقلك وانعدام كرامتك ..
   
   وأرجو تفوقي وتحافظي على اللي باقي منك.
  
"
72039,"
   دا انا عامله الاسك مخصوص عشان حضرتك
المهم انا كنت ببغض حضرتك الأول عشان مش بترد عليا بس دلوقتى فهمت ف سامحنى يا أبو أنس🌸
صحيح كل البنات رفعت مع حضرتك شعار غلى نفسك إلا انا رفعت (كفايه عك)
يا أبو أنس انا كنت مريضه😂انا الولد ال كان بيبصلى كنت بفكره خلاص عايزنى بس حضرتك خلتنى انضج 30سنه ورحمت نفسى ❤❤
  ","

   الحمد لله رب العالمين ..
   
   حمدا لله على السلامة.
  
"
72040,"
   علي خبرت حضرتك يا شيخ عيوب ايه لا تقبل بدون تردد؟
  ","

   ترك الصلاة - البخل - عدم السواء النفسي (ودي كبيرة جدا وشاملة مثلا لعيوب:  الغيرة المرضية - الشك وسوء الظن - ضعف الشخصية بأن ينتظر دوما من يقرر له - تعويض هذا الضعف بمحاولات مجحفة لفرض السيطرة غير المبررة ..).
  
"
72041,"
   زي إيه العيوب يا شيخ ع حسب خبرتك؟
  ","

   مفيش في دي قاعدة عامة !
   
   واحدة ممكن تتنازل عن إنه يكون رومانسي بزيادة .. مقابل إنه طموح وناجح.
   
   واحدة تقبل إنه كسول حبتين .. مقابل إنه حنين وطيب.
   
   بس الاتنين بيتحملوا المسؤولية .. دون أنانية.
   
   لأنه لو أناني أو مش بتاع مسؤولية = فده عيب غير قابل للتعايش.
   
   واحدة تقبل إنه مش وسيم أوي .. مقابل إنه صادق.
   
   واحدة تتعايش مع إن دخله عالأد .. مقابل إنه كريم مش بيحوش عنها اللي يطوله ويقدر عليه ..
   
   واحدة تتنازل عن إنه مش مثقف وبيبهرها في النقاش وواو يعني .. مقابل إنه رجل صالح، يتقي ربه، ويخاف الحرام ..
   
   وهكذا ..
  
"
72042,"
   معظم اللي بيعرف صفات الشخص اللي عايزه اشاركه حياتي يقول انها اقرب للمثاليه ودا مستحيل يكون موحود وان لازم تتحملي صفات سيئه فيه وانا مش عارفه هل دا حقيقي ولا لا
  ","

   محدش كامل !
   
   قبل ما تطلبي مميزات وتصري عليها .. لازم تكوني محددة العيوب اللي تقدري تقبليها وتتعايشي بيها.
  
"
72043,"
   شكرا جدا على تجاهل حضرتك اشكرك
  ","

   العفو .. أي خدمة 🙄
  
"
72044,"
   مبقتش عارفة هو انا اللي كنت غلط ومحافظتش على اللي بحبه بكلامي الغلط  
ولا هو اللي مكنش بيحبني اصلا 
ليه عمل في قلبي كدا !
  ","

   احكي يا شابة .. احكي ..
  
"
72045,"
   تفتكر يا شيخ اعيش بحسابات الواقع اللي الناس بترسمها لي ولا افضل متمسكة بمطالبي في شريك حياتي؟ اصبر حتي اجد ما تمنى ولا ابداء اتنازل عن ما يمكن؟انا فتاه في ال ٢٤
  ","

   حسب اللي بتتمنيه ده واقعي ولا مبالغ فيه !
  
"
72046,"
   سبحان الله! دايما بسألك وبحتاج إجابتك جدًا وحضرتك مش بترد.
أنا في محنة عظيمة أسألك الدعاء.
  ","

   هدعيلك .. وأدعيلي ..
   
   ربنا لا يرد سائلا.
  
"
72047,"
   قلبي حزين بسبب ضغوط كثيرة لا حيله لى غير الدعاء طيب خاطرى بارك الله فيك فاني احبك في الله
  ","

   لن يخيب من ليس له إلا الدعاء .. لن يضيع من وصل قلبه بالسماء.
  
"
72048,"
   ما الذي كنت ستقوم به الآن، إذا كان الإنترنت لا وجود له؟
  ","

   كنت هعمل حاجات كتير .. هتقف عليك يا آسك ولا إيه !
   
   على رأي الشاعر:
   
   أنت بقى اللي أنت كنت شايف .. إن حياتي معاك وخلاص.
  
"
72049,"
   زوجتي كانت معايا ونزلتها بسبب الرسوم والغلاء والحمل انت هنا وعارف ، هتشرف بعد شهرين بإذن الرحمن بنوته ، دخلي الي حد ما كويس ومكفينا الحمد لله ، لا معنديش خطه لمشروع بس عندي افكار لأكثر من مشروع
  ","

   ما دام دخلك كويس يبقى بعد الولادة بالسلامة تجيب زوجتك وبنتك عندك يا غالي .. عيشوا سوا لو مش هتوفر ريال واحد.
   
   ونصيحة تبدأ تشوف خطط بديلة .. سواء في مصر أو في بلاد تانية.
   
   المهم ما تبعدش عن مراتك، وما تبعدهاش عنك.
  
"
72050,"
   تصبح على خير يا عسل. 💜
  ","

   احنا العصر يا أخ شريف 🙄
  
"
72051,"
   ياخي بالله عليك قولهم مينزلوش اي صور ليهم😑 اولا فتنه لينا ثانيا ف شباب زباله هنا بينزلوها ف صفحات جنسيه ياريت كل بنت تخافظ على نفسها بجميع الاشكال
  ","

   هي النصيحة طبعا إن عدمه أفضل .. وهذا ما أحبه لبناتي.
   
   أما حلال وحرام فدي مش بمزاجنا.
  
"
72052,"
   زهقت من الغربه ياشيخ ومحتار انزل ولا  ياريت نصيحه منك ؟
  ","

   متزوج ؟
   
   أولادك معك ؟
   
   دخلك كويس في غربتك ؟
   
   عندك خطة أو مشروع لنزولك ؟
  
"
72053,"
   غ.س انا مكتوب كتابي و خطيبي مسافر  كنت حاسه اني مرتاحه وهوا هنا بعد مسافر معاملته اتغيرت شويه وانا مبقتش مرتاحه زي مكان هنا وحاليا بفكر بشكل جدي ف الانفصال عاوزه مجرد نصيحه بس وانا هاخد قراري بنفسي
  ","

   حتى اللي متزوجين بقالهم سنين لما بيبعدوا بالسفر = بيحصل تغير !
   
   ده طبيعي .. للأسف.
  
"
72054,"
   يا شيخ خطيبي صارحني بحاجات كتير منها انه كان بيكلم بنات كتير وبيطلع معاهم بس هو بيحبني وانا بحبه هو كان المفروض يقول دا؟
 وهل افركش ولا ايه
  ","

   لا طبعا مش المفروض يقول ده !
   
   وخطورة الاعترافات دي إنها بتعكس خلل نفسي .. أكيد ملمس مع حاجات تانية.
   
   مش مجرد ذنب وتاب عنه فيما بينه وبين الله ..
   
   عموما أنت الأقدر على تقييم الوضع بناء على تدينه وأخلاقه وتعامله معك بصفة عامة.
  
"
72055,"
   يعني ازاي متشغلش بالها وده ممكن يأثر ع نفسيتها ؟
  ","

   ما هو الحل إنها تتعامل مع الوضع على إنه مش طبيعي !
   
   فيه خلل ما بيخلي والدتها تتصرف كده .. بالتالي ما تنشغلش بكلامها إطلاقا ولا تتأثر به .. وتحسن معاملتها .. وبس.
  
"
72056,"
   أنا تايب جديد، إيه النصايح عشان مرجعش تاني للي كنت فيه؟
  ","

   لازم تهجر وتبعد عن كل ما يذكرك بماضيك !
   
   وتوغل في الدين برفق .. واحدة واحدة ..
   
   ابدأ بالأساسيات .. صلاة وذكر وورد قرآن .. ونصيب من صلاة الليل ..
   
   وفقك الله وثبتك.
  
"
72057,"
   هو فى كده يا شيخ
  ","

   أيوه !
   
   حالة نفسية معروفة ..
  
"
72058,"
   ما تعلق على حجابك دي لاحسن بتتفهم غلط
  ","

   يعني لازم تكون بحجابها !
   
   سواء في الصورة .. أو وهي خارجة من البيت.
  
"
72059,"
   اتقدملى شخص مناسب جدا علما وخلقا ودينا واهله ناس محترمة مكنتش مرتاحة ومحستش القبول الكافي ناحيته رفضت قعد معايا بعد الرفض و اتكلم براحة واتمص قلقي و خوفي و قدر يخليني اوافق و اتخطبنا بقالنا فترة بس لسه جوايا احساس عدم القبول الكامل ناحيته ومعرفش سبب الصد دا ايه رغم انى مشوفتش منه سوء غير انه مسافر
  ","

   استهدي بالله ..
   
   السفر سبب طبعا في عدم اكتمال الألفة ..
   
   لكن بالصفات اللي قلتيها = ما ينفعش تخسريه.
  
"
72060,"
   امى على طول تضايقنى بالكلام مع ان كل الناس بتشهد بجمالى تشوفنى لابسه طقم جديد تقولى وحش عليكى مسيبه شعرى تقولى لميه هايش اغير الطرحه تقولى وحشه يجيلى عريس تقولى على ايه لحد ما كرهت نفسى وكرهت ابص فى المرايه
  ","

   ولا تشغلي بالك ..
   
   من الآخر طنشي.
   
   رب يشفيها ويعافيها ..
  
"
72061,"
   شيخ محمد بالله عليك جاوبنى ع السؤال دا لأن لقيت ف اختلاف وانا بثق في حضرتك جدا 
هو حرام احط صورى سوشيال لو اه ليه ؟!
  ","

   مش حرام ما دامت صورة عادية زي ما بتخرجي من البيت .. وبحجابك.
   
   لكن مش كويس أبدا تكتري وكل كم يوم منزلة صورة ..
   
   عشان الصورة بتتكبر وملامحك بتتفصص وهكذا .. غير اللي بيشوفك في الشارع مثلا.
  
"
72062,"
   ياشيخ هتم 20سنه كمان كام شهر   وهتخرج السنه الجايه من الكليه وحتى الان مش اتخطبت مش فارقه معى بتاتا لكن فى مجتمعنا العقيم البنت لو تخرجت ومكنتش مخطوبه على الاقل  يبقى يعينى وشوفتى مش مخطوبه مابهتمش بكلام الناس ولابشغل بالى لانى الحمد لله عارفه نفسى كويس على ايه وكل شئ فى وقته كويس 💛انصحنى ياشيخ
  ","

   أنت صح .. اثبتي على قناعتك دي ..
   
   عيشي حياتك ومرحلتك وطوري من نفسك ..
   
   وبس.
   
   وفقك الله وأسعدك ..
  
"
72063,"
   انا كان متقدملى شخص محترم جدا و ع خلق ومتقبلاه بس بابا رفضه ع شأن من بلد بعيدة عن بلدنا ، تفتكر كده بابا ظلمه ؟
  ","

   أنت وبابا من حقكم ترفضوا لأي سبب !
   
   رزقه الله .. ورزقك ..
  
"
72064,"
   من غيرك كنا قفلنا الاسك :)
  ","

   من غيركم كان ناقصني كتير 💚
  
"
72065,"
   صديقتي انتظرت واحد 7 سنين ولما جهز نفسو قال لها "" ما عجبتيش أمي"" كده ببساطه وأنهى كل شيء .. كيف أواسيها وأساعدها تتجاوز ؟
  ","

   بدون تعليق.
   
   عشان بس تعرفوا إني ما بجبش كلام من عندي !
   
   ما أراه ويعرض علي أسوأ مما تتخيلوا ..
   
   حافظوا على نفسكم.
  
"
72066,"
   يا شيخ انا متابعاك من سنين وشوفت كل لايفاتك بتاعت غلى نفسك وو بدل المرة تلاته وعشرة وجاهدت نفسى كتير بس كنت بقع كتير برضو مفيش حد يحتوينى وكان هو اللى بيسد الفراغ  هون عليا انا والله كنت بجاهد لاخر لحظة وبدعى ربنا انساه لحد ما هو خطب
  ","

   أنت بنيت وهم وعشت فيه .. وأنا ياما حذرت من ده !
   
   الفراغ احنا اللي نملاه بإدينا بحاجات تنفعنا وتطور من مهاراتنا .. ونصبر ونثبت ونهونها بالاستعانة بالله.
   
   عموما .. الموضوع بسيط وهتنسيه كأن لم يكن.
   
   المهم تعملي بلوك لصفحته ولا تتابعيه أبدا .. وتتعلمي تحافظي على قلبك من هنا ورايح.
  
"
72067,"
   اتأكد منين اني محسودة ؟
  ","

   عيشي حياتك .. وما تشغليش بالك.
   
   قربي من ربنا وتحصني بالأذكار .. وبس.
  
"
72068,"
   هنا 💍💍
  ","

   مفيش مشكلة خالص.
  
"
72069,"
   أنا مش مصدقة انه خطب كل حاجه كان بيعملها كل نظرة كل بوست كان بينزله كنت بقول ليا وعشانى مقالش حاجه صريحه بس كان سيناريوهات كتير بتحصل بقول أكيد هو 
كنت متعلقة بيه أوى وحقيقى أخدت قفا من اللى هو مش ندمانه لانى كنت بجاهد نفسى كتير وبدعى ربنا انساه بس قلبى واجعنى
  ","

   محدش أذاك غيرك.
  
"
72070,"
   بسمع خمقوله ماخلق لك لم يكون ليفوتك وتقريبا هى اللي بتصبرنى الفتره دى كان فيه خطوه في مستقبلي ربنا كان ميسرها جدا والاغلب نصحوني بيها بس انا اللى فكرت غلط واخدت قرار كل يوم بتاكد انه غلط مش اعتراض على قضاء الله حاشاه ولكن ان انا وباارادتى ضيعت حاجه ربنا ادهالي ومسمعتش لغيرى جلد الذات هيقضى عليا
  ","

   هون عليك .. مكنتش نصيبك.
   
   كلنا بنغلط الغلطات دي .. المهم نتعلم في اللي جاي ..
  
"
72071,"
   انا كنت بحب واحد واهلي خطبوني لواحد غصب عني ومش مرتاحه معاه ابدا ومش قادره انسي التاني مع اني حاولت  والله بس مش قادره .اعمل اي مش عارفه اسيب ال انا مخطوبه ليه ولا عارفه اكمل معاه كويسين ولا عارفه انسي التاني
  ","

   وآخرتها إيه ؟!
   
   يعني التاني ده مكنش اتقدم لك ليه ؟
  
"
72072,"
   صدقت يا شيخ .. ربنا يرضى عنك ويبارك فيك يا رب.
  ","

   دي مش حاجة تبسط .. ولا تزعل !
   
   يعني الرجالة ما يطيروش بها، ولا فض فوك وأحسنت وأيوه كده، خليهم يفهموا، وقلبه اللي زي الفندق وغرفه الكتير .. لأنها مش حجة للظلم والقرف اللي بنشوفه في الواقع .. احنا بنمشي بيت واحد في أوضاعنا هذه بالعافية أصلا، وربنا يغفر التقصير .. فملاقيش واحد ده حاله ويروح يقول تعدد لأن ده معناه استهبال وعدم خوف من ربنا وحسابه.
   
   ولا الستات يقلبوها مناحة وشوفوا ناكرين الجميل اللي ما يطمرش فيهم، وأنا أصلا كان متقدملي مساعد وزير الداخلية، ويا ريتني سمعت كلام بابا والشرع بيقول لازم يكون فيه سبب .. لأن الشرع لم يشترط إلا العدل والقدرة من ناحيته ولو كنت أنت أفضل امرأة في الكون .. هي طبيعته كده، يقدر يكرر نفس بقّين الحب وهو حاسسهم عادي جدا لاتنين وتلاتة وأربعة .. هو كده، ربنا خلقه كده .. مختلف عنك كتير في الزاوية دي !
   
   لكن ده مش معناه إن الدنيا بتمشي بهذه الحدية كأنها معادلات رياضية .. تدخل عنصر الخوف من الله، والخشية من الظلم، والرحمة وجبر الخاطر والأسر بفضل ما وحسن عشرة ما (من الاتنين ناحية بعضهما .. الرجل والمرأة) بيجعل لكل حالة وضعها وأحكامها.
   
   فبداية السؤال كان ممكن ؟
   
   قلت ممكن.
   
   هل ده صالح لك ولها وللجميع ؟!
   
   لأ طبعا.
   
   هل الشرع ظلم حد ؟!
   
   الشرع بيقدر ظروف وأحوال واحتياجات كل الناس .. لكن ترك مساحة واسعة للاختيارات .. ظلمنا بأه وسوء اختياراتنا ونذالة قراراتنا ده مننا احنا .. بمعزل تام عن الشرع الشريف.
  
"
72073,"
   طب ليه كدا ياشيخ؟؟!! ، أنا ك بنت مستحيل اقبل واحد زي كدا
  ","

   حقك.
  
"
72074,"
   أنا شخصية غيورة جدا 
بيس والله ببقى مستنية كلمة تطيب بخاطري وخلاص 
بس للأسف بخسر اعز الناس ليا !!
  ","

   ما هو ما ينفعش للأسف نبني انفعالاتنا على ردود أفعال غيرنا وتفهمهم لنا !
   
   يعني منتظر منك كلمة وأنا هرضى .. أنا مقصدش اللي قلته وكان المفروض تفهم وتقدر ..
   
   للأسف هذا يستخرج منا السيء دوما .. ويحبسنا في دور التبرير والدفاع.
  
"
72075,"
   يا شيخ،هل الزوج ممكن يكون بيحب زوجته وشايفها جميلة ويعجبو غيرها او يتجوز عليها؟
  ","

   ممكن.
  
"
72076,"
   أمى نداء محبة ..... بل إن كل الحب أم 🌼
  ","
  😍
  "
72077,"
   ليه الرجالة بطبعها خاينين
  ","

   بنفس تعميمك الخاطئ:
   
   ليه البنات بطبعها مجانين .. تسلم قلبها ومشاعرها بكلمتين ؟!
  
"
72078,"
   Do you want to see your photo on the top on leadersboard list? just buy missing amount of coins now and get your place in top 100.(updated every 15  minutes)
  ","

   جبتش حاجة من عندي أنا !
   
   أهو حضرة المحترم بيغرينا بالكوينز وحواراته الفارغة ..
   
   أولا: يا آسك احنا اللي عاملين لك قيمة .. ولله الحمد.
   
   ثانيا:  كده كده احنا في التوب، غصب عنك .. ومالناش في لعب العيال ده.
   
   ثالثا: يكش تحس بس وتقدر .. ونشوف من وراك حاجة.
  
"
72079,"
   نتجاوز ازاى سذاجه الغلطه دي بعد ما خلاص وقعنا فيها و اتوجعنا و عرفنا اننا غلطنا و اتظلمنا مع ناس ملهاش امان ؟؟؟؟؟
  ","

   بتحمل مسؤولية غلطكم في حق نفسكم الأول !
   
   قبل الناس اللي مالهومش أمان .. لوموا قلبكم الجبان اللي مخدش القرار الصحيح في وقته ..
   
   التمادي في دور المظلومية مش حل ومش هيساعدكم تتعلموا من الخطأ وتستفيدوا من التجربة ..
   
   ثم اطووا الصفحة واستأنفوا حياتكم .. وأصلحوا العلاقة بالله قبل كل شيء.
  
"
72080,"
   ممكن ترد عليا بعد ماستنيته 9 سنين ورفضت كتير اوى راح خطب قلبى موجوع اوى
  ","

   9 سنين !
   
   مش هرد عشان ما أزعلكيش .. كفاية اللي أنت فيه.
  
"
72081,"
   ما هو رد فعلك على جملة ""نحن نحتاج إلى التحدث سويًا ..""؟
  ","

   حسب اللي بيقولها يا آسك !
   
   يعني يا إما تعني:  أنت وحشني.
   
   يا إما تعني:   أنا هنفخك.
  
"
72082,"
   مين يحب ؟!
  ","

   ياخد غطس 😁
  
"
72083,"
   أنا خايف
  ","

   صدقني .. وأنا كمان !
   
   ولو سيبت نفسي زيك لحسابات كتير جوايا = مش هقدر آخد نفسي من احتمالات كتير تؤذيني ..
   
   لكن احنا مش لوحدنا !
   
   والله يا صاحبي مش لوحدنا .. مهما حسينا بالوحدة وحاوطتنا همومنا ..
   
   طب ما هي ياما ضاقت وقلنا خلاص دي النهاية .. وعدت ..
   
   وصلنا لهنا ازاي أصلا !
   
   لولا إن ربك لطيف وكريم وعالم بالحال .. وهذه خلاصة المقال.
   
   خليك قريب منه .. ارمي همومك في ساحته ..
   
   قوله أنا خايف وأنت أماني .. مليش غيرك وبذكرك مش وحداني ..
   
   سيبهاله وما تفكرش كتير .. هو يعدّلها، هو قدير ..
   
   المهم تصفي نيتك بينك وبينه !
   
   محدش في الدنيا يقدر يتدخل في دي ولا يحكم عليها ..
   
   اللي بينك وبينه.
   
   صفّيت ؟
   
   سلّمت ؟
   
   رضيت ؟
   
   والله ما هتضيع .. اصبر بس وما تستعجلش ..
   
   مهما ظنيت فرجه تأخر = مش هيسيبك ولا هيضيعك.
   
   يا رب بحبك .. بحبك يا رب.
   
   قم صليلك ركعتين .. وأيا كان خوفك، ارفع من السجود كتافك .. بدونه.
   
   ألقاكم يا صحبة الجنة 💚
  
"
72084,"
   ازاي مش مسموح بالكلام واصلا فترة العقد مسموح فيها بالعلاقة
  ","

   لما تكون مش عارف حاجة تسأل عنها مش تبني سؤال على جهل !
   
   فترة العقد ليس مسموحا فيها أبدا بالعلاقة ولا مقدماتها القريبة جدا.
  
"
72085,"
   لو زميلة زوجي فالشغل مع العلم هو شغال فالصحرا فحقول البترول وهي فالاداره فالقاهره جابت هديه لاولادي التواءم ملابس لما اتولدوا مع العلم علي حسب كلامه علاقتهم شغل بحت مش اكتر ده عادي ؟(انا شايفه انه مش عادي وانها لو حابه تبارك ممكن تتصل تبارك فقط لكن كدا مبالغ في علاقه شغل بينها وبين زميل )
  ","

   عادي .. خلي عندك ثقة في نفسك وفي زوجك ما دام ليس هناك ما يريب !
   
   وبعدين اللي بيعك ما بيجيبش هدايا للعيال ..
  
"
72086,"
   طب حضرتك انا سألتك بخصوص موضوع الخصام وان النبي حرمه
لكن ياشيخ الناس اللي أذتنا الناس اللي ماشافوش منا غير كل حب واحترام لدرجة تفوق الاخوة وفي الاخر جرحونا وهانونا
اكتشفت انه مش زي اخويا بل اتكلم من ورايا وطلع قلبه مليان حقد وحسد ناحيتي
هل ياشيخ خصام الناس دي والبعد عنهم يعتبر ذنب ربنا هيعاقبنا عليه
  ","

   البعد عنهم أولى وأسلم وأرفق !
   
   لكن لا تمنن لهم شرا ولا سوءا .. وإن لقيتهم فألق السلام، ورد عليهم السلام ..
   
   من الآخر: اعتزل ما يؤذيك .. كل واحد في حاله وبس .. دون حقد أو كراهية.
  
"
72087,"

    https://ask.fm/ateflafy/answers/158809285457/likes
   
   رايك في الاجابة
  ","

   يرى الناس بعين طبعه .. لأنه من أطيب الناس.
   
   الله يسترني .. ولا يحرمني حب الصالحين ..
  
"
72088,"
   اتخانقت مع جوزي وانا خارجه اقضي اليوم بره ولما اتضايقت منه قلتله اني هبات بره ايه الاحسن وقت الخناق نتصافى ولا نبعد فتره؟؟
  ","

   عودي لبيتك وطيبي خاطر زوجك .. واحتسبي لله واخزي الشيطان.
  
"
72089,"
   حضرتك ايه حدود الكلام في التعامل بين العاقدين
  ","

   مفيش حدود !
   
   بس مش مسموح بالتجاوز للحديث في أمور العلاقة وكده سيما لو لسه أكتر من 3 شهور على البناء.
   
   فترة العقد ميزتها في التعود والتقارب والاتفاق العميق على خط سير الحياة وبداية مهمة تطويع الطباع للانسجام.
   
   اللي بيقع فيه بعض الشباب إنه أول ما بيعقد بيثور جواه تراكم الحرمان الطويل فبيكون همه كل أما يختلي بها يخطف أي حاجة .. وده طبعا بيخضها ويفاجئها وأحيانا بيسبب نفور كمان ..
   
   في حين لو ساب كل حاجة بالهداوة وصبر = هيتبسط وتمشي أموره.
   
   عموما بوضوح آخره في الفعل قبلة أو حضن .. وتكون كده تلقائية في سياق رومانسي بعد كلمتين حلوين وهكذا .. مش نظام هجوم، الله أكبر.
   
   (معذرة بأه للعزاب الكلام ده في الوقت ده).
  
"
72090,"
   ممكن أعرف حضرتك بترد على أنهي نوعية من الاسئلة بالظبط لان انا ببعت في سؤال بقالي اسبوع وحضرتك مابتجاوبش!
  ","

   مفيش قاعدة ولا تعمد !
   
   اللي بلحق أشوفه وإجابته حاضرة ..
   
   المعذرة.
  
"
72091,"
   ليه ياشيخ محمد مش بتتكلم عن الأرامل وخصوصا صغيرى السن
  ","

   الله يتولاهن ويحفظهن ويعوضهن خيرا ..
  
"
72092,"
   ارجو ان يتسع صدر حضرتك ليا.. 
انا من عيله علي اد حالها الحمد لله عافرت بأقل الامكانيات لحد ما بقيت دكتوره بفضل الله ومشكلتي مع والداي اللي دايما شايفني متكبره عليه وعايزه اموته وجاحده وكلام من هذا القبيل. وبيبجي علي امي كتير ولاني الوحيده اللي كنت بقوله مينفعش ف بقي موقفه مني كدا وضرب احيانا**
  ","

   كلنا على أد حالنا يا دكتورة ..
   
   المشكلة تبدو من سؤالك في عدم السواء النفسي لوالدك .. بالتالي ما ينفعش تسمحي له يضربك أو يؤثر على نجاحك ومستقبلك ..
   
   عامليه بالأدب .. لكن تجنبيه تماما ما استطعت ..
   
   واستوصي بوالدتك خيرا إن كانت داعمة لك رفيقة بك .. وإلا فعامليها كوالدك ..
   
   أدب وبر في المعاملة .. مع تجنب يسمح لك بحفظ نفسيتك وحياتك من أذاهم ..
   
   وبإذن الله وضعك يتغير وحياتك هتكون أحسن ..
   
   وفقك الله وعوضك خيرا.
  
"
72093,"
   عاوزه اتجوز علشان اعف قلبي ياشيخي ادعي بأيه!
  ","
  "" رب إني لما أنزلت إلي من خير فقير "".
  "
72094,"
   اتقدملي شخص بس منشدتش ليه كزوج هل ممكن من المعامله احبه
  ","

   ممكن آه .. وممكن لأ !
   
   اقعدي كمان مرة واتنين ..
   
   لو مفيش حد أدنى من القبول تقدري تبني عليه بعدين = ما تكمليش.
  
"
72095,"
   ولكن ياشيخى هو لو فعلاً بنت ليها ماضى سئ من الواجب عليها تخبر خطيبها ولا خلاص تبدأ صفحة جديدة وتنسى وتوب لأن معظم الشباب مبيتقبلوش والشك وسوء الظن بيغلب عليهم
  ","

   لا طبعا .. إياها تخبر ولا تتكلم .. ليس في ديننا كرسي اعتراف !
   
   من تمام توبتها = الاستتار بستر الله.
  
"
72096,"
   ازاي يشيخ قلبنا بيتعلق بناس من مجرد لقاء واحد بس
وبيسيطروا ع تفكيرنا او معظمه
  ","

   لما يكون قلبنا فاضي .. وعقلنا خفيف !
   
   ممكن نستلطف .. نحس بالقبول العابر .. ماشي ..
   
   أما يسيطروا على تفكيرنا = فده معناه مش بنعرف نفكر أصلا.
  
"
72097,"
   اتجاوز خيانة زوجي ازاي؟
  ","

   حسب طبيعة علاقته بك .. وطبيعة الخيانة وسببها وصدق توبته ووسائله للإصلاح وحرصه على تجاوز الأثر بداخلك ..
  
"
72098,"
   اختي تكبرني ببضع سنوات ولم تٌخطب بعد وتقدم لخطبتي اشخاص 
ماذا افعل وهل اوافق علي أن اخطب قبلها ؟ #طب وقلبها هل يتأذي !
  ","

   وافقي على المناسب .. ولعلها تكون فاتحة خير عليها بإذن الله ..
   
   كل واحد بياخد نصيبه في وقته.
  
"
72099,"
   اي مدي ايمانك بالحب يا شيخ
  ","

   الحب أصل الإيمان !
   
   أطهر ما خلق الله من معنى .. وأكثر ما يكذب باسمه البشر.
  
"
72100,"
   طريقه الاغنيه منك زي العسل يا شيخ 😂😂
  ","

   لقيتها في المحفوظ من زمان وماشية مع جو السؤال .. محدش بأه يمسكلي فيها ويقولي مش عارف إيه 🙄
   
   امشي بأه .. شوف جاي منين.
  
"
72101,"
   ما تحكلنا موقف كده عرفت فيه معني لطف الله الخفي 💚
  ","

   ادعيلي .. ادعيلي كتير ..
   
   أنا أعيش لطفا أرجو تمامه ودوامه .. على خير.
  
"
72102,"
   ليه بنحب نااس مش من نصيبنا اومش بيحبونا
ليه اغلبيه الي بيحبونا مبنحبهمش
ليه ديما بنحب نتعب نفسنا
  ","

   الترجمة يعني:
   
   فيه عشق بيستنانا وعشق بنستناه ..
   
   بس فيه أمل لأن فيه: عشق بينسينا العشق اللي عشقناه !
   
   أهو ده بأه اللي يبقى عندنا عقل نصر عليه وما نقبلش بغيره .. مهما كلفنا وقت انتظار ودقة اختيار ..
   
   مش نبقى هبل وضعفاء ونفضل ماسكين في:  القلب اللي بيجرحنا .. وندافع عنه كمان ونقول: فيه حاجة أكيد جرحاه 😒
  
"
72103,"
   انا كنت بحاول أسانده و هو راح لدكاتره بس مكنش بيكمل عندهم لان في بلدنا مفيش مراكز متخصصه و اخر الشهر حجزف مركز متخصص ف محافظه تانيه فأنا صبرت علي امل العلاج ولكن المشاكل كانت بتكبر و اهله عايزين يلجاو لسحره وانا رفضت وجابوا ساحر و انا مش وافقت اننا نعمل كلامه ومن وقتها الدنيا بايظه جدا
  ","

   اسمعي اللي قلت لك عليه والحقي نفسك ..
   
   هؤلاء ناس لا يتقون الله .. فمثله لا يحل له الزواج أصلا.
  
"
72104,"
   ما شاء الله يا ابو أنس كلهم النهاردة عندهم جهل وسذاجة 😂😂😂🤭
  ","

   خلط بشع بين الشرع وحسن الخلق والصبر .. وبين الظلم والضعف والسذاجة.
  
"
72105,"
   انا يا شيخ زوجي عنده مشكله صحيه فأنا مازالت فتاه ومستحمله بقالي ٦شهور بس اهله تعبوني وهو كمان كمشاكل و بعدين مره طلق وقالي لو كنتي مش رجعتي كنا هنطلع ان المشكله عندك وحاليا هو بيكلم بنت أجنبيه ومعجب بيها وقالها عايز يطلقني بس قدامى بيقول مش عايز يطلق استني يتعالج ولا ممكن لو اتعالج يطلق وابقي خسرت ا
  ","

   إن كان كما تقولين = فعلى بيت أهلك فورا .. وعرفيهم كل حاجة .. وتتطلقي وأنت بكر.
   
   وصبرك ده كله برضه جهل وسذاجة منك.
  
"
72106,"
   ليه بحبك يا عم الحاج؟
  ","

   ربّاني 😍
  
"
72107,"
   والدي تعب جدا وضربني وخاصمني وقالي مش هطلع صغير مع الناس ولو لكي نصيب فيه هتتجوزيه يعني المفروض اعمل ايه اغضب ربنا بعصياني لوالدي ولا اتجوز حد غصب
  ","

   زواجك لحد غصب = عين غضب الله !
   
   بلاش جهل وسذاجة.
   
   لكن راجعي أسباب عدم قبولك واعتراضك ..
  
"
72108,"
   هو الزواج اختيار ولا نصيب ؟
  ","

   محدش بيجبر حد على اختيار !
   
   لكن اللي بنختاره بيكون هو النصيب في الآخر.
   
   الشاهد: ما ينفعش نتحجج على سوء اختيارنا بالنصيب .. زي ما ينفعش نتحجج بالقدر على ذنوبنا وأخطائنا.
   
   اللهم سددنا والطف بنا ..
  
"
72109,"
   ليه اتجوز واحد غصب لمجرد ان اهلي عايزين ده ولو انا رفضت او فسخت الخطوبة عليا ذنب من ناحية اهلي
  ","

   مفيش حاجة اسمها ليه !
   
   احنا اللي بنضعف عن القرار الصحيح في وقته لحجج واهية .. زي حكاية ذنب من ناحية أهلي دي.
  
"
72110,"
   ليه مثلا اتخطب لشخص وميكنش نصيبي 
والخطوبه متكملش؟ 
اي الفكره
  ","

   ليه اتولدت في الدنيا ؟!
   
   ليه بيجيلك شوية تعب ومرض ؟!
   
   بلاش خيابة وأسئلة لا يقولها من يؤمن بالله وقدره.
  
"
72111,"
   طيب لو شخص خاطب بنت وليها ماضي سئ بس هي بقت كويسه وبعد ماخطبها عرف بماضيها .وواجها ومانكرتش يسيبها ولا يفضل معاها ياشيخ؟
  ","

   لو تابت فعلا وأمورها كويسة معاه = مش من حقه يحاسبها عالماضي !
   
   لكن بشرط ينسى تماما كأن لم يعرف شيئا .. صفحة واتطوت كأن لم تكن ..
   
   بدون شك أو سوء ظن .. فضلا عن المعايرة والتذكير مع أي خلاف يحصل ..
   
   لو مش هيعرف يعمل كده = يتركها؛ كيلا يؤذيها ويؤذي نفسه.
  
"
72112,"
   اول شيء يقوله لك الناس عندما يعرفون تخصصك الجامعي ... ؟!
  ","

   بيستغربوا جدا .. دايما !
   
   يمكن لأنهم بيتعرفوا علي في سياق بعيد عنه تماما.
   
   (بكالوريوس علوم - كيمياء).
  
"
72113,"
   يا شيخ ادعى للقدس وخلى كل اللى هنا يدعى للقدس الناس نسيت فلسطين وحكام العرب بعوها
  ","

   اتكلمت في آخر خمس دقايق في الخطبة النهاردة ..
   
   الله لا يؤاخذنا بذنوبنا .. ويستعملنا ولا يستبدلنا.
   

    https://m.facebook.com/story.php?story_fbid=2719135171499644&id=100002095644279&sfnsn=mo&d=n&vh=e
   

   ألقاكم يا صحبة الجنة 💚
  
"
72114,"
   أنت ما بتتكلمش إنجليزي ولا أيه يا شيخ
  ","
  r u serious ?!
  "
72115,"
   هيلب أمريكان ايه مش لما يجاوب ع الإجيبشان الأول 😂💔💔
  ","

   لهم حق الجيرة الوقت يا أخي !
  
"
72116,"
   تلاقى الأمريكى دلوقتى حالته حاله 😂😂
مش فاهم حاجه من الكلام ده والسؤال اصلا بتاعه.
  ","

   بيقول:
   
   يا مجانيين 😅
  
"
72117,"
   اعرف نعم الفكر لأ،سألته وقلي لأ دايما بشوف فيه مخافة الله،لكن لما سمعت ذلك،بقلي لا تدققي باهالشي عشان ما يتكرر،برأيه عدم ايماني بعدم تكراره لذلك ممكن يساعد على عدم تكراره لها شي.يقصد من ناحية تفكر بالسلبي يحدث. ما بعرف عن القرارات الغلط الي بنتخذها اتألم من نفسي، ولا اريد ان اقول لك من انا! احسن.
  ","

   للأسف ظلمت نفسك وكان قرار الموافقة خطأ ومكنش ينفع يرتبط إلا بعد ما يتعافى !
   
   الاستمرار من عدمه قرارك أنت .. لا أستطيع أخذه عنك.
   
   المهم إياك تحملي .. إياك.
  
"
72118,"
   ظلمت خطيبتي واتهمتها وتركتها نتيجة كلام سمعتو عن ماضيها وانا الان ندمان جدا اتاكدت انها بريئة تفتكر في امل ترجعلي
  ","

   لا أظن !
   
   لكن أرى أن ترسل رسالة اعتذار واستسماح عن سوء ظنك بها؛ فلعل هذا يساعدها على النسيان بهدوء .. ثم ابتعد.
   
   وأرجو تكون اتعلمت الدرس.
  
"
72119,"
   دا هيبقي ثريد عنب 😂😂😂
  ","

   كيوت من فضلك 😌
  
"
72120,"
   اشتغالة اكيد 😂💔
  ","

   ما تقتلش الفرحة يا أخي .. ليه كده يا أخي ! 🥺
  
"
72121,"
   مترجمين اميريكان ف الخدمة يشيخنا الكيوت 😂❤️
  ","

   خلف .. أنت بتكدب يا خلف !
  
"
72122,"
   الله عليك لما غزالتك تبقى رايقة 😂
  ","

   مش عارف رايقة ولا جعانة 🙃
  
"
72123,"
   وهو لو اللي بيتكلم أمريكي فعلا هيقول you=u و مش هيقول are=r  😂😂
  ","

   ده أول دليل إن السؤال مش فيك أصلا 😁
  
"
72124,"
   محتاج مترجمين يا شيخ ؟!/

ببلاش والله 😂
  ","

   نق فيها بأه .. نق 😒
  
"
72125,"
   كيوت 😂
  ","

   أبغى أقول أظهر الحساب بس أستحي 😅
  
"
72126,"
   u are so cute can you help american to understand your answers
  ","
  welcome !
  "
72127,"
   الحقيقه لى اخت متزوجه هى ف صيدله  وهو معاه دبلوم ومشاء الله عليهم مفيش الكلام ال حضرتك بتقول عليه ده . مش سبب يترفض عليه مادام الشخص كويس وحافظ كتاب الله ياما فى ناس متعلمه بس لا يفقهو شئ ولا ينفعو يفتحو بيوت ولا يتعاشرو
  ","

   ده الاستثناء يا فندم !
   
   واحنا مش بننصح الناس بناء على الاستثناءات أو من خلال تجاربنا الشخصية.
  
"
72128,"
   عن الكفر ابدا! كنت اسأله قال لي لا، هو دائما ما أرى به مخافة الله،
  ","

   هو لو بيقول ده ومش في وعيه فمش هنقول كفر !
   
   دي مش قضيتي .. يحكم المتخصصون على الحالة ..
   
   قضيتي عرفك أصلا إنه مريض نفسي وبيتعالج ولا لأ ؟!
  
"
72129,"
   الشغل أخذني من الصلاة، انصحني لو تقدر لان كلمة حضرتك لها وقع عندي سبحان من وهبك وشكرا
  ","

   الموت هياخدك من كل حاجة !
   
   وساعتها مش هينفعك إلا الصلاة.
  
"
72130,"
   كلامك صح جدا.....  للأسف انا من المستقبل ويقولك اسمعي كلام الوالده حقيقي هتتعبي فيما بعد وهتعاني من الاختلاف في التوافق الفكري وصدقني كل مرحله بتختلف عن المرحله اللي بعده الخطوبه حاجه وما بعد الزواج حاجه تانيه
  ","

   حاجة تانية تماما ..
  
"
72131,"
   هو انسان طيب في خير.هو يتعالج بالدواء؛ أثر شربه قديما لحبة سم بعدها الرهاب بجيب المراهقة؛ وكله ماشي بالنسبة للعلاج. اتحدث عن الكفر، ملتزم بصلاته،ماذا قصدت بالنسبة للاستجابة؟وهل تقصد اخصاني نفسي وعلاج CBT?هل هذا له علاقه بمساعدته على عدم الكفر؟حاليا زعلانه وافكر بهجرانه ايام ولا أحدثه متزوجين جديد
  ","

   بصرف النظر عن التفاصيل دي كلها !
   
   متزوجين جديد .. وما عرفت كل ده قبل الزواج ؟!
  
"
72132,"
   عشان دبلوم وانا كليه عاليه
  ","

   غالبا ماما عندها حق !
   
   مش طبقية ولا كبر .. بس فرق التفكير هيتعبكم .. حتى لو هو مبين غير كده = هتحصل مشاكل كتير في الزاوية دي بعد الزواج.
   
   مفيش سيناريو اتعرض علي في مثل هذه الحالات واتدخلت فيه إلا وكان الأهل عندهم حق .. ده غير اللي اتجوزوا وندمت ندم عمرها !
   
   تاني .. مش طبقية أو كبر ..
   
   لكن التوافق الفكري والتقارب الاجتماعي مطلوب بلا شك.
  
"
72133,"
   فى وسط ترددي وتفكيرى الكتير يشاء الله الاقي نفسي بفتح اكونت حضرتك واقلب في الانسرات وايدى تقف على غلى نفسك وعززيها في انسر عند حضرتك واخدت القرار ورجعت نفسي . ربنا يكرمك يارب
  ","

   الحمد لله رب العالمين.
  
"
72134,"
   و انا يا شيخ كنت بدأت اعجب بواحد معايا ف مكان شغلي و طول اليوم ع الفيس بوك بتاعه و افكر فيه كتير بس فعلا نصايحك و جملتك المشهورة ""النسيان قرار"" كان ليها فضل بعد ربنا اني فعلا أنجح اني مفكرش فيه خالص و زيه زي اي شخص و بقيت اتجنب اي مكان هو فيه.
  ","

   الله الله 😃
  
"
72135,"
   تقدم لي شاب احبه حافظ كتاب الله وملتزم لكن امي رفضته ويريد يتقدم مرة ثانية كيف اقنع امي ارجوك ساعدني و رد ع سؤالي انا مكسورة وحزينة 😔
  ","

   والدتك رافضة ليه ؟!
  
"
72136,"
   هو حضرتك عارف الغيب عشان تقولها كده ؟؟
  ","

   عارف ألف سيناريو وسيناريو ..
   
   خليك في حالك الله يسلمك.
  
"
72137,"
   صمم نتكلم بس كلامك وتصميمك ع غلي نفسك كان تاثيره اقوي عندي"" عملتله بلوك""
  ","

   رب يسعدك ويحفظك ..
   
   عاش 👏🏻
  
"
72138,"
   يارب ترد زوجي يسب الله عند الغضب الشديد وذلك في حالات متباعدة،يعاني من اضطراب والرهاب،ليس هذا سبب ولا حجة. يستغفر كثيرا عند ذلك يتوب ويصلي لله هل يجوز لي تركه لست احتمل إهانة ربي امامي، ويصعب علي الكفر واعرف انه أيضا عليه.لكني اتألم واتمنى ان يُفتى لي بتركه رغم أن ذلك ليس سهلا ولكني سأتعود
  ","

   طبيب نفسي فورا .. يتعرض عليه ويتعالج .. وبناء على استجابته تقرري.
  
"
72139,"
   بس اسعار الكتب الاصلية بتكون غالية وانا ساعات مبيكونش معايا ثمنها 😐😐
  ","

   غالب الكتب مش أغلى كتير من تمن عشوة كريب .. أو جزمة جديدة !
   
   مش بتفه خالص من احتياجاتنا وعارف الظروف .. لكن برضه فيه ناس بيوتهم مفتوحة من شغلة النشر والطباعة دي، فحرام نسرق تعبهم.
  
"
72140,"
   طب ليه الغيه للابد..؟
  ","

   عشان مش هيتم.
  
"
72141,"
   شيخ محمد هو انت بيجيلك اوقات تكون خايف انك ممكن تموت ف اي لحظة ممكن حتي و انت بترد ع الرسالة ديه يعني بيجيلك الشعور ده؟
  ","

   هذه الفكرة لا تغيب عني .. ولا ينبغي أن تغيب عن كل مسلم !
   
   لكن ما تتحولش لخوف يحاصرك ويثبطك ويوقف حياتك ..
   
   الفكرة تخليك دايما حريص على رضا ربنا .. وتخليك تتوب بسرعة لو أذنبت وتحمد ربنا إنه أمهلك ..
   
   لكن في نفس الوقت تعيش حياتك وتستمتع بها وتحرص على ما ينفعك ..
   
   لا تعارض بين ذكر الموت، وبين أن تعيش الحياة !
   
   أما غالب ما يحصل معكم فخوف مرضي (على نفسكم أو أهلكم واللي حواليكم) أو حيل نفسية للهروب من ضغوط الحياة .. وده لازم تعالجوه، وما تستسلموش له.
  
"
72142,"
   في شخص كنت مرتبطه بيه ومكنش الوقت يتقدم نهائي واهله موافقوش وهو المفروض بيحاول معاهم بس انا مش بكلمه بس هو حقيقي شخص محترم جدا وحقيقي مبقاش في منه دلوقت انا محتاره استناه ولا اعمل اي
  ","

   أغلقي هذا الباب .. للأبد.
   
   يأتيك الأفضل منه بإذن الله.
  
"
72143,"
   بعت سؤالى كتيير جداا 
ياريت ترد عليا ي شيخ 
حضرتك عارف المطابع اللى بتنسخ الكتب الاصليه 
وبتطلعها بنسخ ضعيفه من حيث الورق والطباعة والاخراج وكده 
بس بتكون اسعارها اقل من الطبعات الاصلية لدار النشر اللى المؤلف متعاقد معاها 
فهل انى اشترى من المكتبات اللى مش رسميه يبقي حرام وانا كده بساعدهم ف السرقة
  ","

   نعم؛ سرقة.
  
"
72144,"
   بخصوص التائبين فحضرتك تقدر تقول إنه في ناس ملتزمين عرفوا ذنبي وقرروا ميكلمونيش رغم أنها مش كبائر وزلة ورغم توبتي وختمي للقرآن
قلبي يتمزق ليتني لم اخلق
اشعروني اني لاوحود لي
  ","

   مثل هؤلاء احمدي ربنا على البعد عنهم !
   
   عودي لربك وأصلحي ما بينك وبينه .. لا تحتاجين وسائط.
  
"
72145,"
   ما هو حلمك؟
  ","

   أعيش على حال يرضي ربي عني، خالصا لوجهه الكريم؛ ظاهرا وباطنا .. حتى ألقاه عليه، وهو راضٍ عني.
  
"
72146,"
   ياعم اقعد بقي
  ","

   أنت بتقول لصاحب السؤال .. مش كده ؟!
  
"
72147,"
   @@ الله يباركلك
  ","

   أيوه طبعا .. بس فهميه إن ده لا يضر، يسمع من طبيبك عشان يفهم.
  
"
72148,"
   يبشة بيقولّك في مصر ومش عارف فما بالك باللي في فيلادلفيا هيعمل ايه يعني
  ","
  😭
  "
72149,"
   الانون دا نيته مش صافية🙄😂
اتحسدت يامولانا وبقيت التاني😂
  ","

   هههههه
   
   خلاص خدوا اللقطة دي .. لحقتها 😁
  
"
72150,"
   صارت أمنية حياتي تجاوبني ع سؤال
  ","

   أي سؤال !
  
"
72151,"
   ايش هاد ؟ سمك مدخن؟
  ","

   ده فسيخ حضرتك !
   
   عين أعيان بروتوكول التراث المصري.
   
   السمك المدخن ده الرنجة .. نظام تدريب وتأهيل فقط.
  
"
72152,"
   والله يامولانا أنا احترمت حضرتك اكتر باحترامك للناس التائبين مهما كان الذنب لانهم اوقات كتير بيكونو منبوذين من المجتمع
  ","

   سبحان الله !
   
   من كان منكم بلا خطيئة = فليرم الناس بالحجارة.
   
   اللهم سترك، وعفوك .. لنا ولعبادك، وعنا وعن عبادك.
  
"
72153,"
   الله ياشيخ دانا في مصر ونفسي في طبق زي ده 😋😋
  ","
  🥺
  
  يبدو إنه هنا من المستحيلات.
  "
72154,"
   نمبر ون بامريكا!! ما هازا الجمال والتفوق!
  ","

   لا !
   
   تلاقي بس الجماعة بتوع vip وابعتلي كوينز واشحنلي ولاست آنسر والتسول اللي عايشين فيه ده ومساعدهم عليه هيافة الآسك نفسه .. تلاقيهم فلّسوا بس وبيشحنوا تاني !
   
   أما احنا فغنانا رباني 💚
  
"
72155,"
   بحبك جدا يا مولانا ونفسي أكون زيك في يوم من الأيام ، بربك ادع لي .
  ","

   يا رب تكون صالحا .. في نفسك وحالك وبالك.
   
   ما تتمناش تكون زي حد .. ما تعرفش كل واحد وراه إيه ..
   
   رب يحفظك حبيبي 💚
  
"
72156,"
   أيهما تفضل، الفطائر أم الكعك؟
  ","

   لا !
   
   هو أنت فاكرني عشان في أمريكا يا آسك هنسى نفسي وأقولك دونتس وحاجات من السيس دي ..
   
   أنا أفضّل المحشي يابا.
   
   ولو طبق زي ده = هدعيلك والله كتير، جدا .. جدا .. جدا 🥺
  
"
72157,"
   • كلمة أو جملة قيلت لك او لغيرك خلال حديث عادي ولكنها رسخت في ذهنك ..؟!
  ","

   صفي النية .. ونام في البرية !
   
   مثل لسه سامعه من رجل طيب قاله بلهجة فلسطينية جميلة .. فوقع في نفسي.
  
"
72158,"
   اسمك ومعناه؟
  ","

   هو شارح نفسه 😌
  
"
72159,"
   محدش له حجة !

ويقولي النسخة الأصلية غالية وبتتباع فين 🙄
  ","

   جناح دار البشير بمعرض القاهرة الدولي للكتاب صالة 1 - B20
  
"
72160,"
   هل هناك كتاب معين أثّر في حياتك؟
  ","

   كتاب الله.
   
   سر حياتي .. ماديا وروحيا .. ظاهرا وباطنا ..
   
   أعظم نعم الله علي !
   
   رب انفعني به وارفعني .. في الدنيا والآخرة.
   
   ألقاكم يا صحبة الجنة 💚
  
"
72161,"
   ي شيخ كنت بحب واحد وكنا بنتكلم باحترام لغايه م لقيته بيقول كلام مش كويس ف عملت بلوك ف دخل م اك تاني يدعي عليا باني ظلمته وضحكت عليه واتسليت اعمل ايه 😅
  ","

   تتعلمي ما تفتحيش باب العك لحد تاني !
   
   (نسخة مع الشكر للي بيقولوا بنتكلم باحترام وكدزه ..)
  
"
72162,"
   طب ولو رجع فى كلامه بعد الزواج ؟
  ","

   المؤمنون عند شروطهم !
   
   تلزمه بالاتفاق .. أو يتدخل حد حكيم يلزمه ويذكره ..
   
   والرجوع في الكلام أصلا مؤشر سيء لحاجات تانية كتير، للأسف.
  
"
72163,"
   حالياً في ساته طب ، ووحيد واهلى بيكلموني أخطب وهم هيتكفلو بفلوس الشبكه ، وانا رافض فكرة اني أخطب وأنا لسه مشتغلتش ، حاسسها عيب أدام الناس واهل البنت ، بس برده في بنت مناسبة واتمنى إني ارتبط بها وهي مش عارفه ولو اتأخرت ممكن ترتبط بحد , نصيحتك ، الموضوع كله حواجز وأفكار
  ","

   تقدم يا دكتور .. وتتيسر أمورك بإذن الله ..
  
"
72164,"
   ممكن حضرتك تفهمنا وجهة نظرك عشان كل يوم حوارات مع أهلنا من نفس النوع وبيردو رد حضرتك
  ","

   كل يوم !
   
   سبحان الله ..
   
   يجيد الشيطان جركم لهذه المعارك الفرعية التي تستنزف طاقتكم وتشغلكم عن طاعات أخرى كثيرة أبوابها متاحة ميسورة .. تقيم الواحدة منكن معارك شعواء .. ثم إن انتصرت فوجئت بطاقتها ذاهبة وهمتها واهنة .. ولم يعد لها من معاني الدين في قلبها وعقلها إلا القماشة التي تغطي وجهها !
   
   ليصير التزاما أجوفا .. بلا روح ولا رحمة.
   
   وكم من فرحة بنقابها واقعة في عقوق أهلها !
   
   أنا لا أخذّلكن عنه أبدا .. ومن كان أمرها فيه ميسورا فلتلبسه وفقها الله .. لكن تعلم أنه مجرد خطوة مستحبة على طريق طويل من العبادات والمعاني .. هو خطوة ابتدائية وليس الذروة الغائية.
   
   أما من كانت ظروفها معه غير ميسرة فلتدعه الآن، ولا تجعله مادة نقاش ملتهبة ومعارك مستعرة .. ولتحفظ حجابها ولتسع لباقي الخطوات على الطريق الطويل .. ثابتة مستبشرة.
  
"
72165,"
   طب ولو بشد معاه في موضوع التدخين
  ","

   مش دورك خالص.
  
"
72166,"
   امال حضرتك قصدك ايه ؟ اصل انا خطيبي السابق والده رافض يرجعنا لبعض و بداءت فعلاً اشك في نفسي اني مش كويسه مع ان انا والله محترمه و من عياه محترمه و احنا الاتنين دكاتره اسنان زملاء .واعتراضه اني مسحتهم من الفيس بوك لما فسخو الخطوبه انا مسحت عشان انسى بيقوله اني كدة عصبيه وسريعة الانفعال!
  ","

   الله يسامحك !
   
   يا دكتورة ضرب مثل بحالة ما لا يعني تعميمها أو اتخاذها قاعدة .. ده كلام ألف باء تفكير.
  
"
72167,"
   هو عيب اقول لبابا "" انت بتاع نسوان"" عشان ساعات بيكلم ستات غير ماما وبيخونها؟!
  ","

   طبعا عيب ووقاحة !
   
   ذنبه لنفسه يحاسب عليه .. واللي بينه وبين ماما أنت ملكيش فيه.
  
"
72168,"
   في كلية هندسة، نفسي ألبس النقاب جداً جداً النهارده قبل بكرة بس جوايا خوف مكونش أده وإني انجر ورا الموضة بتاعة اليومين دول + إني لابسة نضارة ومش عارفة هتكون غريبة على النقاب ولا عادي بس صدقاً نفسي جداً ألبسه حاسة نفسي هكون مستورة  ومرتاحة ومنضبطة أكتر..
انصحني نصيحة لبنتك..
  ","

   ما دمت قلت لبنتي = يبقى حافظي على حجابك ولبسك الواسع واجتهدي في الطاعة والعبادة .. وبلاش نقاب في المرحلة دي.
  
"
72169,"
   اسعد الله قلبك و قلب من بقلبك
  ","

   ما أكرمك !
   
   آمين يا رب ..
  
"
72170,"
   هو ممكن القلب يحب شخص آذاه؟؟؟
  ","

   آه .. لو حب مَرَضي.
  
"
72171,"
   ايه رأي حضرتك انا وزوجي بنحب الأطفال جدا ونفسنا كده في نص دستة 😁 معانا ٣ أطفال بنت وولدين اكبرهم ٥ سنوات، ونفسنا في طفل رابع😅وظروفنا تسمح بده الحمد لله.. بس الناس وكلامهم 😔بيسدوا نفسنا ونرجع ف قرارنا،كفاية كده ومش الزمن ده وكلام من ده. رأي حضرتك؟
  ","

   ما دامت الظروف والقدرة تسمح = توكلا على الله !
   
   كلام الناس لا بيقدم ولا يأخر ..
   
   ربنا يملأ بيتكم بركة.
  
"
72172,"
   ياشيخ انا ليا صديقة مقربة والدها منفصل عن والدتها من وهي صغيرة بس كانت اول بنت وكانت متعلقة بييه جداااً وبتحبه جدًا دلوقت ٢١ سنة  كل ما بتشوف فيديو لاب وبنته بتبكي بحرقة ونفسها تشوفه او يبقى اب ليها زي ما كان كلامي مش هيوصل لحضرتك البنت بتتعذب قد ايه   المفروض هي تحاول توصله؟
  ","

   هي تحاول تنساه .. حسبها الله !
   
   تعتبره مات وتعيش حياتها .. وربنا يعوضها خير.
  
"
72173,"
   متجوزه من ٤ شهور و حامل و جوزي بيسافر علشان شغله وقاعده لوحدي عاوزه اروح اقعد عند ماما لاني تعبانه ولوحدي مش راضي وبجد خانقني لا بخرج ولا بيخرجني و بستأذنه اخرج مع صحابي مش بيرضي مافيش اي حته اخد فيها نفس و بقول ايه اللي أنا عملته ف نفسي دا يارتني ما اتجوزت
  ","

   الحاجات دي المفروض فيها اتفاق من قبل الزواج !
   
   يعني وقت سفرك للشغل هكون فين .. طب الخروج هتأذن فيه بمعدل إيه .. وهكذا ..
   
   اتناقشي معاه .. ربنا يهديكم لبعض.
  
"
72174,"
   انا مطلقه وعندى 23 سنه ومفيش معايا اولاد بس ساعات بيتقدم لى ناس اكبر منى بكتير ممكن 15 او 16 سنه او حتى زوجه تانيه فأنا مس عارفه أعمل ايه
  ","

   وافقي على المناسب .. اللي قلبك يميل ليه !
   
   مش عشان مطلقة ترضي بأي حد وخلاص.
  
"
72175,"
   طيب وحقنا احنا يا شيخ وكل الوقت الي كنت محتاجه ضهر وسند وملقتهومش لو تاب خلاص كدا !؟
  ","

   لا تتم توبته دون أن يستسمح صاحب الحق ويحاول تعويضهم بما استطاع !
  
"
72176,"
   يعني دا معناه ان احنا ممثلين و الاهل عندهم حق ؟ انا بقيت اشك في نفسي من كتر مبشوف الكلام ده .. هو مش في اهل بيظلموا !
  ","

   ده اللي فهمتيه من الإجابة !
   
   سبحانك يا رب.
  
"
72177,"
   شيخ محمد ايه الحكم ف الأب اما ينفصل ويسيب الولاد للام تصرف عليهم وميدخلش ف تربيتهم خالص هل ربنا ممكن يحاسب حد علي كدا ؟؟
  ","

   إن مات على ذلك دون توبة = عذبه الله عذابا أليما !
   
   قال رسول الله صلى الله عليه وسلم:
   
   "" كفى بالمرء إثما أن يضيع من يعول "".
  
"
72178,"
   النهارده فى حد سالنى مخطوبه قلت لا.
لقيت واحده قالتلى استعدلى ومش تستعجلى .
انا فهمت التانيه يعنى ايه استعدلى ؟
  ","

   يعني اختاري اختيار عِدِل 😃
   
   جزاها الله خيرا .. أبلغت لك النصيحة.
  
"
72179,"
   ايه رأي حضرتك يا شيخ في مناقشة إمام الأزهر ورئيس جامعة القاهرة
  ","

   مش لازم يكون لي رأي في كل حاجة !
   
   ومش لازم أعلن رأيي في كل حاجة !
   
   لست محور الكون .. ولا رمانة الميزان ..
   
   ما أحب أن ألقى الله به = هقوله !
   
   غير كده فاللسان حصان .. أولى به يُصان.
  
"
72180,"
   سبحان الله والله يا شيخ محمد بحكم إن كليتنا في القاهرة واحنا من الارياف 
بنسمع كلام عجيب وتجريح (والحمد لله ملتزمين بالباس الشرعي و حدود المعاملة و حافظين الامانة )ولازم تسافري بمحرم .. اللي هو أجيبه منين المحرم ده ومش متاح أصلا .. أنا والله أوقات كتير أقول نفسي يكون عندي أخ كبير و ربنا يشفي أبويا
  ","

   الله يحفظكن .. وبنات المسلمين .. جميعا.
   
   يعفو عنا .. ويعلمنا .. ويبصرنا .. ويرزقنا الرحمة، ويرحمنا.
  
"
72181,"
   يا شيخ بالله قوللي 
هما ليه اهلنا مش بيفهمونا يا شيخ؟
  ","

   للإنصاف .. حالات كتير الحقيقة أنتم اللي مش بتفهموا ومش عارفين مصلحتكم !
   
   لسه من يومين شهدت نهاية موضوع بقاله سنين .. اعتذر فيه الابن لأبيه الذي ظنه متعنتا لما رفض تماما زواجه من إحداهن .. بعد ما اتقرص واكتشف أنها كانت ممثلة عظيمة !
   
   والعكس صحيح .. باختلاف الأدوار ..
   
   عموما !
   
   هي ابتلاءات .. والموفق من يرضى ويأخذ العبر والعظات.
  
"
72182,"
   حضرتك الموضوع فيه خلاف مش حلوة الكلمة اللي قلتها دي مش من عادتك تعمل كدا🙄
  ","

   ما هو لما يكون فيه خلاف يبقى نرحم الناس ونراعي ظروفهم وأحوالهم !
   
   أنا مش بفتي هنا عامة .. لكن فاكر كنت مرة في إيفينت في القاهرة ومحاضر معايا قام قايل للبنات: كل يوم تقومي الصبح تقولي لأبوك أو أخوك تعالوا معايا الكلية .. يا إما ما تخرجيش.
   
   ده كلام يتقال في الواقع اللي احنا عايشينه ده ؟!
   
   فكرني بـ (مشايخ) كانوا بيحرموا التعليم الجامعي قولا واحدا .. ومرت الأيام وبقوا يدخلوا بناتهم كليات خاصة ويدفعوا مئات الآلاف بعد ما تسببوا في تضييع مستقبل بنات كتير سابوا طب وصيدلة وتربية بسبب فتاويهم حبيسة المكتبات.
   
   بس .. ده المقصد.
  
"
72183,"
   أعزكم الله لما تكون فيه بقرة جميلة كدة وعطشانة من كتر العطش ممكن تكسر حوض الطرنبة 😂😂أنا حافظة الفيديو
  ","

   لا ولا يهمك 🙃
  
"
72184,"
   وفي رواية... اللي سابته القرعة تاخده أم الشعور
  ","

   لا ده بعد ما يدور على حوض جديد 🤦🏻‍♂️
  
"
72185,"
   شيخ اسعدك الله.. انا اسافر الكليه كل يوم ولا يوجد معي محرم و الطريق ساعه ولا أستطيع أن اصتحب محرم معي في سفري.. ماذا افعل؟
  ","

   مفيش مشكلة ما دامت الطريق آمنة !
   
   وما تتعبوش أهاليكم بفتاوى ناس نايمين في مكتباتهم، ما يعرفوش حاجة عن خلق الله.
  
"
72186,"
   يا أبا أنس هو اي الفرق بين انتهاك الخصوصية والطمأنينة ع الناس وتفقد احوالهم؟؟
  ","

   الشغل تمام وماشية أمورك ؟!
   
   ده اطمئنان.
   
   ويا ترى بيقبضوك كام ؟!
   
   ده انتهاك خصوصية.
   
   وعلى هذا فقِس ..
   
   (خد بالك من الكسرة عشان ما تبقاش 🐣).
  
"
72187,"
   من الضفة الاخري لطب من سنه ساته 😂😂
احب اقولك رابعه ده البونبونايه  يابنتي 😅
لسه ساته هتقولي قرة عيني
 وتاج راسي وسيد الحته كلها 😂😂
  ","
  🤣
  "
72188,"
   رسالة للإخوة البنات : إن الساعي إليك حلالا لا يخونه دربه
  ","

   وفي رواية: العطشان يكسر الحوض 😁
  
"
72189,"
   بدعيلك في قيام الليل يا شيخ...
  ","

   الله يجبر خاطرك.
  
"
72190,"
   غ.س متظلمناش انا خلصت امتحانات امبارح ولسه شايفة ان زوجي قرة عيني 
""خوفا من النتيجة""
  ","

   تخبطي امتياز ولا جيد جدا = تقلبي سترونج اندبندنت وومان 🙄
  
"
72191,"
   الأسئلة كلها هنا بتطلب مني الدعاء !
  ","

   طب أدعي لنفسي الأول طيب 🥺
  
"
72192,"
   شيخ محمد من فضلك مخطوبة من ٦ شهور و هو كويس جدا و محترم و طيب و حاسه اوي بصدق مشاعره و اهتمامه ..بس مش حاسه اني بحبه 💔
بس لما بحس اني هفقده بخاف ..
مش عارفه اعمل ايه ..مش قادره اخد خطوة بإنفصال و في نفس الوقت خايفه اني اكمل افضل كده ..راي حضرتك ؟
  ","

   أخطر الأسئلة وأكثرها حيرة في العلاقات .. أكمل ولا أبعد ؟ .. ينفعني ولا لأ ؟!
   
   هحاول ألخصهالك .. وزي ما اتفقنا مفيش قواعد عامة نحصر في إطارها مشاعر الناس وطاقاتهم .. لكن ده استقراء لكثير جدا من الحالات ..
   
   • اللي ما ينفعكش = بتكون عاوز تبعد عنه بلا تردد .. قربه مش فارق .. وبعده راحة !
   
   • أما اللي تكون حاسس إنك مش حريص على قربه .. لكن في نفس الوقت مش متحمل بعده = فده هتندم جدا لو ضيعته .. مهما كنت حاسس إنك هتلاقي أحسن منه !
   
   الحالة الأولى نفور .. لا يقبل أنصاف الحلول.
   
   الحالة الثانية تردد .. بالقرب النبيل يزول.
  
"
72193,"
   ادعيلي اتخطب ي شيخ انا واصحابي 😢كلنا ف رابعه طب والكليه جايه علينا اوي وحياتنا زفت خالص 😢💔وحاليا رافعين شعار زوجي قره عيني 🖤ممكن تدعيلنا ربنا يكرمنا بيه😍
  ","

   زوجي قرة عيني لين تخلص الامتحانات بس 😒
  
"
72194,"
   لو سمحت يا شيخ كنت عايز اعرف هو انا لو بفكر فى واحدة بحبها او بتابعها على اى مواقع تواصل اجتماعى لكن  مكلمتهاش ولا اختلطت بيها مجرد حب شريف .. هل عليا حرمانية ؟!
  ","

   ده مش حب !
   
   ده مجرد إعجاب بنمط شخصية أنت اللي تخيلتها ورسمتها بناء على شوية صور وحروف .. وارد جدا تكون الحقيقة عكسها تماما ..
   
   فمعدتش تدخل صفحتها عشان مفيش فايدة من ده.
  
"
72195,"
   كنت قولت لحضرتك قبل كده أدعيلي أتخطب عشان أجي أسألك و حضرتك قولتلي يا رب تتخطبي و متحتاجيش تسأليني..الحمد لله أتخطبت و عندي سؤال🤭 .. هو مش ف مصر ينفع نتكلم فيديو مرة ف الأسبوع بوجود أخي وينفع لو روحت مكان اتصور و ابعت الصورة له .. أنا منتقبة
  ","

   لو هو كويس فعلا = عجلا بالعقد !
   
   ده حل مناسب لهذا الوضع .. سيما لو هينزل عالزواج.
   
   (مع تحفظي على سيناريو الخطوبة على بُعد).
  
"
72196,"
   مخطوبين من 8شهور هو ملتزم فى الصلاه وحافظ القرآن لكن تفكرنا وشخصيتنا مختلفه جداا وبنتخانق كتير بسبب عدم التفاهم هو بيحبنى بس طباعه صعبه جدا وانا نفسيتى تعبت من كتر المشاكل وعدم التفاهم لو انفصلت عنه هكون ظلمته بس انا حقيقى مش عارفه اتاقلم على طباعه واهلى بيقولولى كفايه انه محافظ على صلاته!
  ","

   مفيش حاجة اسمها كفاية كذا !
   
   أنت اللي هتعيشي معاه .. مش أهلك ..
   
   يا يكون بينكما توافق ولغة حوار وتقدروا توصلوا لمساحة اتفاق وسطى مريحة لكليكما .. يا مفيش مبرر للاستمرار.
  
"
72197,"
   غ.س 
انا بنت وحصل معايا كدا وبابا رفض تماما 
وخطوبته بعد بكرا ي شيخ محمد ع واحدة تانية💔
  ","

   ما هو مش هيربط نفسه جنبك !
   
   ولا أنت هتوقفي حياتك !
   
   والأيام هتداوي وتنسّي .. ما تقلقيش.
  
"
72198,"
   والله لا يا شيخ تتخيل انا فى قمه سعادتى انك جاوبت عليا ♥️
طب يا شيخ لو الشاب ضعيف قدام والده و مش قادر يأثر عليه  ايه الحل !! و هل البنت اذا رجع الشاب تانى بموافقه اهله توافق ولا كده ممكن تبقى بتهين اهلها لان والده جه لحد البيت و قال هيجى تانى و لما مشى قال انا رافض 🙇🏻‍♀️
  ","

   البنت تنسى الموضوع .. للأبد.
   
   الولد مش هيعرف يتصرف .. ولا يقدر يتجوز بدون أبوه ..
   
   فما تضيعيش وقتك.
  
"
72199,"
   ي شيخ لو الاب والام مطلقين م 13 عام والأب كان سايب ولاده مسالش عليهم نهائي ودلوقتي عاوز يشوفهم حرام رفضهم ؟ وهو كان بيعامل الام أسوأ مما تتخيل ي شيخ وكذلك الايمل قبل الانفصال وكمان مش بيصرف عليهم
  ","

   محدش يقدر يجبرهم !
   
   لو راجع عايز يصلح وندمان على تقصيره = يعطوله فرصة؛ حسبة لله.
  
"
72200,"
   ‎يا شيخ محمد نفسى تشوف سؤالى 
‎اذا احب شاب بنت و اتقدم ليها و لكن بعد ما جيه الاب رفض لانه من محافظه تانيه و الولد حاول كذا مره مع والده و لكن بدون جدوى يعمل ايه الشاب و ازاى يقدر يقنع ابوه و اهله مع العلم انه يحب البنت جدا و هى كمان تحبه
  ","

   ما هو عشان ده تحديدا بنقول ما تستهلكوش مشاعركم في طريق ما تعرفوش هيخلص على إيه !
   
   حتى لو صدق الشاب كحالتك وتقدم = ألف حاجة ممكن تطرأ وتحول دون إتمام الأمر ..
   
   تناقش مع والدك وشوف حد يقدر يؤثر عليه.
  
"
72201,"
   عندى 17 سنه 
بابا و ماما عمرهم مااظهروا ليا اي حنان او اتكلموا معايا ولا بلاقي حد اتكلم معاه نهائي 
نفسي حد يكلمنى و يطمنى و يقولى الكلام ال اي بنت بتبقي عايزه تسمعه من باباها و مامتها 
انا كلمت ولد و لسه لحد دلوقتى وخايفه و مش عارفه اعمل ايه بحسه بيعوضنى عن حاجات كتير هما مش اخدتها منهم
  ","

   أنت بالضبط زي اللي هربت من الجو الحر فراحت رمت نفسها في النار !
   
   مش حل .. بصرف النظر عن حلال وحرام فاللي أنت فيه مش حل .. دي زي الحبوب اللي افتكرتيها دوا وهي مجرد سم بطيء المفعول، بيحسسك بتسكين الألم لكنه هيقتلك.
   
   كونك مش لاقية الدعم اللي محتاجاه فده مش مبرر تذبحي قلبك على عتبات الخداع !
   
   اقفلي الأبواب دي تماما .. عيشي مرحلتك وابني نفسك بنفسك .. انشغلي بحاجة تنفعك، مارسي هواية بتحبيها .. احفظي مشاعرك لوقتها المناسب ووضعها اللائق بها.
   
   أرجو تتعلمي من الدروس اللي حواليك .. قبل ما تتحولي لدرس إضافي.
  
"
72202,"
   أنا بتعب كل مابشوف كلامك
بتبسط إنك بتتكلم في الأمور ديه وبتوعي البنات
لكن ضميري بيأنبني جداً، مش بس ضميري حتي جسدي بقا يتعبني تبعاً لنفسيتي
بقيت بتعذب لما بفكر في إني غلطت وأقول لنفسي مية مرة ليه، ليه، ليه غلطتي ليه ماكنتيش زي س و ص وألتزمتي بحدود الله
مش عارفة أتقبل نفسي ازاي كارهاني ومش قادرة
  ","

   محدش ما بيغلطش .. أنا وأنت والناس كلهم !
   
   ما يغركيش حد .. وما تجلديش نفسك ..
   
   الفرق بين المتقين وغيرهم ليس في أنهم معصومون .. المتقون هم أسرع الناس توبة وعودة لله بعد ذنوبهم .. وغيرهم يتمادى ويغفل .. بس.
   
   حمدا لله على سلامتك أن نجاك .. وعدت لرحاب طاعته.
   
   وانسي اللي فات كأن لم يكن من ناحية صدقك وثباتك .. ولا تنسيه أبدا من ناحية استفادة الدرس ورحمة الناس.
  
"
72203,"
   نظرت إليه .. ف أحبته 😊❤️
  ","

   فعملت أكونت فيك وقالت له:  معجبة بيك !
   
   وفضل وراها، يسألها ويستجوبها .. لين عرفها ..
   
   قالها طب مش كنت تقولي .. وأنت من زمان عجباني ..
   
   ومش عارف أفاتحك ازاي !
   
   ومكنتش مصدقة نفسها ..
   
   أخيرا دعواتها استجيبت .. وحلمها بيتحقق ..
   
   بس هو ظروفه صعبة ومش هيعرف يدخل البيت الوقت !
   
   وعدته تفضل جنبه .. تساعده وتسانده .. ومش هتكون لغيره ..
   
   وتمر الأيام .. ما بين صلح وخصام ..
   
   يشد عليها حياتها تضلم .. يتقل وهي تعيط .. يهجر وهي تتحايل !
   
   يرمي كلمتين ناعمين تضحك الدنيا في وشها .. وتتحيا مشاعرها اللي بتموت بالبطيء !
   
   ومحدش فاهم حواليها .. إيه اللي بيحصل فيها ..
   
   شوية مزاجها في السما .. وشوية كئيبة ومبلمة ..
   
   لأن الحب المزعوم صار الترمومتر والمقياس .. وهو الأمان اللي اختارته من بين الناس !
   
   لكنه الوهم يعمي الأبصار .. يشوفه جنة وهو في حضن النار.
   
   واتكوت أعمار وسنين .. يا بنتي فلان متقدم مفيش فيه عيب ..
   
   تجري الخايبة عالحبيب !
   
   - هتعمل إيه ؟!
   
   = اصبري .. مفيش في إيدي حاجة ..
   
   بقولك إيه قومي روقي كده وابعتيلي صورة حلوة أطمن عليك منها !
   
   والصورة تجر صورة .. والكلمة تجر عك .. والعك يسبب قرف .. وتبدأ تفوق ..
   
   - طب وآخرتها ؟!
   
   = أووو .. وأنا أعمل إيه .. أهلي مش موافقين آخد الخطوة عشان أختي لسه هتتخطب، وعشان ورايا جيش وشغل .. طب هقول لأبوك إيه !
   
   شوفي .. أنت تستاهلي حد يسعدك ..
   
   سلام.
   
   وتيجي تعيط ..
   
   نظرت إليه ..
   
   فأقولها: يا ريتك غضيت بصرك .. وحفظت قلبك .. وغلّيت نفسك.
   
   بتختلف التفاصيل شوية .. لكن السيناريو غالبا واحد ..
   
   وتوتة توتة .. الله يقطعها حدوتة.
  
"
72204,"
   ليه البنت دايما بتفرح لما حد يحبها ويقولها كلام حلو وبتقعد تحلم بالكلام وبتبقي مبسوطة جداا ليه دايما البنت بتحب اي حد يهتم بيها او يحسسها انها مش لوحدها ...ليه !؟
  ","

   هذه فطرة بشرية .. في الرجل والمرأة !
   
   لكن بتكون أزيد في النساء لطبيعتهن العاطفية .. وبتكون أخطر في البنات لقلة خبرتهن وشدة احتياجهن لهذه المعاني سيما لو مفيش أب بيطبطب وأم بتحتوي وأخ بيصاحب.
   
   لذا مسؤوليتها أن تحفظ قلبها وتراقب مشاعرها ولا تفتح بابها إلا لمن يدخل بيتها خاطبا .. فالدروب الأخرى مهلكة خادعة.
   
   شعارها: غلّي نفسك.
  
"
72205,"
   ماهو الباب الذي لا تستطيع فتحه؟
  ","

   الذي لا أملك مفتاحه !
   
   ولذا نسعى للجنة ..
  
"
72206,"
   في حاجه غلط بعملها 
بصلي القيام والفروض والسنن وبقرا قرآن ومع ذلك لسه بعملها بمشي علي سطر وارجع أقع تاني وصلت اني أكره نفسي
  ","

   المهم تخلي الفروض والقيام باب مفتوح بينك وبين ربنا ..
   
   هتفوق يوما ما بإذن الله.
  
"
72207,"
   بابا بيقولي لو مش وافقتي علي عرسان في سنك ده مش هتلاقي حد يجوزك بعد كدا 
انا ١٨ سنه وحسة أني صغيرة لسه علي الخطوة دي😞
  ","

   سيبك من كلام بابا .. ما زلت صغيرة جدا !
   
   المهم تكوني أنت مستعدة .. ويتقدم المناسب اللي تكوني راغبة تكملي معاه حياتك فعلا.
  
"
72208,"
   كررتُ سؤالي كثيرًا 😭 انا يلي قتلك أمي بتكلم حبيبها 💔 قل شيئًا يُريحني
  ","

   افصلي نفسك من العك ده !
   
   حافظي على نفسك ده المهم.
   
   ولما تحكيلك ذكريها بالله وبإنها تحتسب وتصبر .. استسلامها لهذه المشاعر في هذه المرحلة ممكن يضيع كل ما بذلت طيلة عمرها !
  
"
72209,"
   ما ترد ي شيخ علي كل رسايل الاسك
  ","

   بجد ؟!
   
   أنت عارف بيوصلني كم سؤال في اليوم ؟!
  
"
72210,"
   أنا بسأل حضرتك سؤال كل ما تفتح و رجائي إنك تجاوبني .. صحبتي مخطوبة من شهر و بتخرج مع خطيبها لوحدهم و بعلم اهلها و سعات كتير بيجيلها يوصلها البيت ..مش عارفة افاتحها في الموضوع ازاي عشان انا خايفة عليها من الفتنة و هي و هو أحسبهم على خلق بس احنا في الاخر بني ادمين يا شيخنا افاتحها في الموضوع و لا اسكت
  ","

   غالبا كلامك مش هيتقبل .. وممكن يتفهم إنه غيرة كمان !
   
   السكوت أفضل في مثل هذه الحالات.
   
   وبعدين مفيش مخالفة واضحة في اللي قلتيه كخلوة أو غيره ..
  
"
72211,"
   يا شيخ نتيجتى ظهرت وسايبه الناس عماله تبارك لى وقاعده اتابع حضرتك😂
وشكم حلو على وجبت امتياز 😂❤
  ","

   ألف بركة .. ربنا يوفقك دايما ..
  
"
72212,"
   شيخ ضاع من عمري سنتين ف كليتي هل لي ببداية أم  الطريق سكرت
  ","

   البداية دوما متاحة !
   
   المهم تبدأ ..
  
"
72213,"
   اين نجد السعادة ؟
  ","

   في القرب من الله.
   
   إي والله ما في سعادة حقيقة إلا هنا.
  
"
72214,"
   ليه يا شيخ مش بترد على أسألتي مع إني بكون موقفه كل حاجة على رد حضرتك والله 😥
  ","

   ما توقفيش حاجة على رد حد مهما كان !
   
   هنا بتاخدوا نصيحة أو طريقة للتفكير بصوت عالي بس.
  
"
72215,"
   سؤال هنا برمز💊
  ","

   لا أبدا !
   
   ربنا نجاك بس من واحد مريض زيه ..
   
   عشان اللي يظن كده = هو اللي مش مظبوط.
   
   احمدي ربنا وانسي .. ربنا يعوضك خير.
  
"
72216,"
   ينفع اشتغل في شرم الشيخ ؟
 
أكيد حضرتك عارف إنها منطقه سياحيه 
لكن والله وجود شغل في أماكن تانيه حالياً صعب.

اشتغل ولا لا ؟!
  ","

   من 3 سنين رحت لشرم فسحة 10 أيام !
   
   أنا حسيت بوحشة وانفصال تام عن المكان مش هنساهم .. رغم استمتاعي بالطبيعة والأجواء ..
   
   أنا مش هفتيك .. أنا بتكلم معاك كأخ .. من اللي شفته فهذه بيئة تقتل القلب تماما !
   
   هنا في أمريكا بنربط الجالية بالمسجد وحضور الدروس وحلقات القرآن والصحبة الصالحة .. واللي بيبعد فعلا بيضيع بمعنى الكلمة ..
   
   وأظن الحال لا يختلف كثيرا في شرم.
  
"
72217,"
   متقدملي حد كويس جداً فيه كل حاجة الا الشكل مش عارفة اتقبله.. عارفة انه اختياري بس انا خايفة فعلاً كنت مخطوبة قبل كدة وفركشت ف مش ناوية اكررها خايفة من كل حاجة وخايفة ان الاخلاق ملاقيهاش تاني رأي حضرتك ايه لو اختك الصغيرة هتنصحها ب ايه قعدت معاه وعملت استخارة كتير ولسة
  ","

   ما دمت مش قابلاه = ما توافقيش !
  
"
72218,"
   السلام عليكم 
كنت متزوجة وزوجي يسيئ معاملتي ويسب ويلعن باهلي ورزقت منه بابنتين(سنتين ونصف وشهر ونصف) والان لا استطيع التحمل اكثر من هذا وتركت له اولاده وذهبت لبيت اهلي 
انصحني لان قلبي منفطر على بناتي
  ","

   لما هو بيسيء معاملتك ليه تحملي مرة واتنين ؟!
   
   ولما معدتيش قادرة تكملي ليه تسيبي بناتك ؟!
   
   أنا لا أحترم حد من الطرفين يقول:  ولاده - ولادها
   
   ما هم ما جوش من الهوا !
   
   دول ولادكم .. ولهم عليكم مسؤولية بصرف النظر عن اللي بينكم !
   
   عموما دخلي حد حكيم من أهلك .. يا إمساك بمعروف، أو طلاق بإحسان .. وتربي بناتك وهو يتكفل بحقوقهم المادية.
  
"
72219,"
   اختلف معك في بعض الأحيان - وهذا طبيعي جدا فالاختلاف لا بد منه - ولكني والله احترمك جدا
  ","

   الله يحسن إليك ..
   
   يا حبيب أخيك .. مجنون من ينتظر من الناس موافقته على كل شيء !
   
   إنما المطلوب حسن الظن وبقاء الأخوة.
  
"
72220,"
   عارفة انك مش هترد عليا زي كل مرة 
بس بعد ازنك لو شوفت السوال ده تدعي لبابا ربنا يرزقه ويوسع رزقه ويفرجها عليه عشان كلنا مدمرين واحنا شايفينه مكسور ومش بأيده حاجة
  ","

   الله يجبركم ويرضيكم ويمدكم بمدد من عنده ..
  
"
72221,"
   تحب تشوف الناس ازاي
  ","

   مستورين.
  
"
72222,"
   اديت لواحدة زميلتي كتاب حضرتك والآسك وغلّت نفسها وأنهت عك كبير جدا كان في حياتها، وهي مبسوطة وممتنة، ربنا يجعله في ميزان حسنات حضرتك 🌸
  ","

   وهذا مما أحب أن ألقى الله به .. خالصا لوجهه.
   
   هذا يكفيني ..
  
"
72223,"
   ‏ما الذي أسعدك اليوم؟!
  ","

   أصبحنا في فضل من الله ونعمة وستر ..
   
   اللهم التمام والدوام.
  
"
72224,"
   حضرتك ناوي تعمل جزء تاني لصحبة الجنة!
  ","

   لأ !
   
   وغالبا معدتش ناوي أكتب .. إلا أن أجدني فعلا أضيف جديدا يستحق الحبر والورق .. ليس مجرد رقم إضافي في عداد المهازل التي نراها كل عام .. ليس مجرد استغلال لأعداد المتابعين الذين منحوني ثقتهم، فأتسول بالتالي شراءهم لحروفي .. أيا كانت !
   
   صحبة الجنة مكنش كتاب أد ما كان وفاء مني لصحبتكم هنا .. كان حرصا على توثيق إنجازنا وتخليد عهدنا؛ كيلا يظل حبيس تطبيق أو رهن ظروف الانترنت ..
   
   كتابة كتاب تعرض فيه عقلك وتبتكر فيه فكرتك = مسؤولية وأمانة ينمحي معناها في زماننا.
   
   وأكثر ما يحزنني في هذا الحاصل = ضياع المواهب الحقيقية بل وعمد بعض منها لتكسير الأقلام وتمزيق المسودات تحت وطأة خذلان الأضواء المصطنعة !
   
   رزقنا الله الصدق معه ثم مع أنفسنا ومع الناس.
  
"
72225,"
   قبل ما الصورة تحمل.. قولت اكيد صوره والدك
  ","

   والدي ليس مفضلا فقط !
   
   والدي هو أعظم حقائقي .. ودرب نجاتي.
  
"
72226,"
   أرسل صورة لشخصيتك المفضلة.
  ","

   مفضل للغاية !
  
"
72227,"
   اللهم بارك ياشيخ اللهم بارك ربنا يبارك فيك وفى اولادك يارب ربنا جعللك سبب انى اتخطى ازمه نفسيه كبيره فى وقت قصير جداا من غير حتى متجاوب على سؤال.  لكن ديما كنت بلاقى اجابات ربنا جعللك سبب انك تهون عليا هذه الازمه ربنا يجعللك من اهل الفردوس الاعلى اللهم امين
  ","

   وهذا هو المطلب والمراد !
   
   الحمد لله رب العالمين.
   
   ألقاكم يا صحبة الجنة 💚
  
"
72228,"
   حضرتك عظيم ،، وانا سعيد جداً اني اعرف حد زيك .. ربنا يبارك ليك ويعوضك كل خير ويحفظ ليك اولادك ويبارك فيهم يا رب 💜
  ","

   الله يسعد قلبك حبيبي م. عمر 💚
   
   اتجدعن بأه وفرحنا 😃
  
"
72229,"
   إزاى نتخطى مرحلة مابعد الإنفصال خصوصا انى تزوجت مجبره وعشت تسع سنوات زواج بحاول اتعايش عشان أبعد عن لقب مطلقه وللأسف وصل بنا الأمر فى النهاية للإنفصال
  ","

   لو فيه أولاد فأنت أم وتظلين .. وهو أب ويظل ..
   
   اعزلوا نفسيتهم تماما عن أحزانكم أو أي مشاعر سلبية ما زالت موجودة .. الأيام كفيلة بالنسيان والشفاء والله ما دام فيه إيمان بالله ورضا عن أقداره !
   
   لكن اللي هتزرعوه في الأولاد الوقت هتجنوه بعدين .. فخلوهم يطلعوا يحبوكم ويحترموكم .. مالهمش دخل باللي حصل بينكم.
   
   ثم لا تعيشي حبيسة ما مضى .. أقبلي على حياتك بيقين ورضا ..
   
   الطلاق مش دايما نهاية .. لعله بداية لخير كبير قادم.
  
"
72230,"
   معلش يا شيخ بس هما الناس هنا عرفوا أن حضرتك منفصل إزاي مع انك متكلمتش عنه قبل كدة
  ","

   ولا هتكلم تاني .. وحبيت الثريد يكون عام نستفيد فيه من التجربة ..
   
   الموضوع حاصل من زمان .. وتطرقت له مرة أو اتنين قبل كده.
   
   وكنت بطنش دايما أسئلة من اللي مش متابعين كويس لما بنزل صور الأولاد بس في إجازاتي، اشتياقي لطعام أمي بس، يوم المعرض وبرضه أمي وأنس بس .. دايما كنتم بتسألوا ودايما كنت بطنش .. لأني أولا مش بحب أبدا (أو اتعلمت بمعنى أصح) ما أخليش تفاصيل حياتي الشخصية معرضا للمشاع وعدم التطرق لها إلا لضرورة ما أو فائدة .. ثم كانت الأسئلة دي مؤلمة جدا بالنسبة لي، أما الآن فأزعم أني تجاوزت ولله المنة مرحلة الألم .. لأستأنف معنى المسؤولية، الذي لا يفارقنا في كل المراحل .. بالتالي أردت نستفيد سويا بصرف النظر عني أنا كمحمد.
  
"
72231,"
   ازاي اشجعه يبطلها وهو عنيد جدا وحقيقي ده عيبه الوحيد 😭
  ","

   لو بتحبيه فعلا هتعرفي تتعايشي وتطنشي .. وهتعرفي توصلي لمفتاحه وتشجعيه !
   
   ما تخليش النقطة دي تنغص حياتك وتقلق بيتك.
  
"
72232,"
   انا متجوزة من ٤ سنين وبحب جوزي اكتر من اي حاجة ف الدنيا اول سؤال سألته لما اتقدملي بتدخن ولا لا وقالي لا.. هو مغترب ودلوقتي استقر ف مصر اكتشفت انه بيدخن قالي فرايحي كل فين وفين بس بيشرب يوميا والنهار كله ف الشغل ولما بيرجع بالليل بيشرب١او٢ انا مخنوقة وهو سقط من نظري وكل يوم خناق مش عارفة اتصرف ازاي
  ","

   لو ده عيبه الوحيد = طنشيه !
   
   بلاش سقط من نظري دي؛ ما دام الرجل يكرمك ويحسن معاملتك.
   
   ذنب زي أي ذنب .. دور الوصاية ده مش حل .. بذكائك وحكمتك وحبك  تقدري تشجعيه تاني يبطلها بإذن الله.
  
"
72233,"
   انا انفصلت بعد ٤ شهور زواج وانا عمرى ٢١ سنة الكلام ده من حوالى سنة  والحمد لله من غير اولاد...بس التجربه دى علمتنى حاجات كتير جدا كبرتنى فوق عمرى ١٠ سنين حرفيا ...الضربه اللى متكسرش تقوى
  ","

   عمرنا الحقيقي بيتحسب بتجاربنا .. مش بأيامنا والسنين !
  
"
72234,"
   من أجمل الإجابات اللي بتوضح مدى رجاحة عقل حضرتك وأتمنى الكلام دا الناس تفهمه لأحسن للأسف مجتمعنا مبني على أساس أنه لازم كل طرف يسيء للطرف الآخر عشان يوصلوا للطلاق
  ","

   ولذا أوصانا ربنا:
   
   "" فإمساك بمعروف أو تسريح بإحسان "" !
   
   والنبلاء على الحقيقة من يحسنون الخواتيم .. البدايات قد يحسنها كل أحد.
   
   هي مش رجاحة ولا حاجة .. أكيد عندي أخطاء بستفيد منها .. لكن شرعنا ولله المنة ينظم لنا حياتنا في كل أحوالها.
  
"
72235,"
   غ.س
 أسأل الله العظيم أن يزيدك فهماً وعلماً ورجاحة ، وتطبيقا أيضاً لا تنظير فقط. 😅 ، إني أحبك في الله ❤
  ","

   أرجو الله إني مش رقم 1 🙏🏼
  
"
72236,"
   رغم أن حضرتك متعرفش سنى كام أو خبرتى قد ايه بس ما شاء الله قدرت تعرف فعلا انى لسة سنى صغير او ممرتش بتجارب كتيرة ،شكرا يا ابو انس لسعة صدرك الله يعوضك خير
  ","

   حفظك الله وأسعدك ..
   
   لو تجاربنا ما ولدتش جوانا حرص نجنب الناس أخطاءنا وآلامنا .. لو معلمتناش الرحمة وحب الخير للدنيا = نبقى مش بشر فضلا عن أن نكون مؤمنين.
  
"
72237,"
   انا من الناس اللي كنت مرجحه ان حضرتك منفصل بس مكنش تجيلي شجاعه اسالك بس احب اشكرك انك مدخلتش أولادك في الخلاف انا زوجي بطل يسأل عن ابننا من يوم ما انفصلنا كأنه لم يكن و قلبي بيتقطع كل يوم ان ابني ابوه مش بيحبه كفايه انه يخرجه برا الخلاف و يفكر يسأل عنه 💔
  ","

   أعوذ بالله !
   
   شر الناس من يصفي حساباته القذرة بالانتقام من براءة أبنائه ونفسيتهم وحقوقهم عليه ..
   
   لو معرفناش نكمل زوج وزوجة يبقى لازم نكمل أب وأم .. بنحترم العشرة اللي كانت .. وبنوفي بحقوق أولادنا علينا !
   
   أي حاجة غير كده = عصيان لله وإجرام في حق خلقه.
  
"
72238,"
   سؤال وقح وانا متأكد بس ليه حد فى رجاحة عقلك ممكن يوصل للطلاق؟!
  ","

   مش وقح ولا حاجة !
   
   هو بس سؤال حد لسه ملوش تجارب ومش فاهم الدنيا بصورة أشمل وأعمق.
   
   خليني أجاوب بصفة عامة .. لتستفيد من الإجابة ما تكونش شخصية خاصة بي أنا .. فيه أسباب كتير تؤدي لعدم استمرار علاقة ما، سيما لو احنا شايفين الطرفين مثلا كويسين وكده .. مثل:
   
   1) ممكن اللي أنت شايفه مبدع في التنظير وعقله راجح في الأسلوب وكده ده آخره .. يعني هو بينظر كويس .. لكن تطبيقه ضعيف للغاية .. بون شاسع بين حروفه وبين حقيقته .. بالتالي دورك تكتفي بالاستفادة من التنظير الصحيح اللي عنده، بصرف النظر عن حاله .. زي دكتور الصدر اللي بيكتب لك دوا ناجع، في حين صدره هو مقفول من التدخين .. أو كوميديان بيضحكك، في حين إنه أصلا مريض اكتئاب .. وهكذا.
   
   2) ممكن الطرفين فعلا كويسين جدا .. مفيش عيب في حد منهما، لكن كل واحد لوحده .. أما التقاؤهما فيخرج من كليهما أسوأ ما فيهما .. أو على الأقل يعجزهما عن إخراج الأجمل واستثمار المميزات .. مثلا: طرف عقلاني بزيادة وطرف عاطفي بزيادة .. طرف طموح وطرف روتيني .. طرف متفتح وطرف تقليدي .. وفشلا في الوصول لمساحة التقاء في المنتصف، فابتعدا .. هذا لا ينفي حقيقة أن كليهما جميل، وهيكون أجمل مع حد يشبهه أكتر، أو يقدر يتقارب مع الاختلاف بينهما.
   
   3) الاتنين كويسين جدا .. وحياتهم مستقرة .. لكن طرأ عليهما ما لم يستطيعا تجاوزه أو التأقلم معه .. وهذه ملابسات أعقد من تفصيلها؛ لتباين أحوال الناس وظروفهم ومستجدات حياتهم .. ليس كل قبطان غرقت سفينته كان قبطانا فاشلا .. لعل الموج كان أعلى وأعنف من إمكانية النجاة.
   
   هذه ثلاث نقاط عامة وأساسية تستطيع أن تجعلها مركزا لنسق التفكير في الإجابة على مثل سؤالك .. لو استطعت تطبيقها بصفة شمولية في العلاقات وغيرها = تحصّل خيرا كثيرا بإذن الله.
  
"
72239,"
   من هو آخر شخص فعل شيء طيب معك؟
  ","

   أنس ورقية وعائشة !
   
   مكالماتهم لي حياة .. أو طعم الحياة بمعنى أصح ..
   
   على قدر ما يتركون على وجهي من ابتسام وفي قلبي من فرح .. على قدر ما يبللون وجهي بدموع رجاء .. اللهم ربّهم واحفظهم، ومتعني في الدارين ببرهم.
  
"
72240,"
   لو سمحت هو الكتاب موجود خارج مصر ؟
  ","

   تكرم بمراسلة دار البشير:
   

    https://www.facebook.com/Dar.Elbasheer1987/
   

"
72241,"
   مرت سنه علي ساعدتنا دي
   
    https://ask.fm/abuanaaas08/answers/154438228596
   
   اللي لسه كل مانفتكرها نفرح وندعيلك وندعي ان ربنا يجمعنا بيك في الاخره مع الحبيب💚 زي ماقدر يجمعنا بيك في الدنيا..
  ","

   يا رب .. يا رب ..
  
"
72242,"
   كُنت عاوزة أقول ربنا يجازي حضرتك كُل الخير يارب،، انا ماشية اوزع الكتاب علي اصحابي بالله وكلهم حبوه جداً والحمد لله استفدنا جداً+ كمان في مدرج عندي في الكلية لقيتهم كاتبين ""غلّي نفسِك"" ومقتبسات من الكتاب بالله يا شيخنا قلبي كان طاير كده💕☑.
  ","

   الحمد لله .. الحمد لله.
  
"
72243,"
   الشعر الطويل أم القصير؟
  ","

   خف الجوانب بس يا اسطى آسك ! 😁
  
"
72244,"
   عارف أن السؤال غالبا رح يضيع بين زحمة ردو صحبة الجنة و احتمال رؤيتك له قليلة, لكن فعلا مبروك من القلب نجاح الكتاب و جعله الله في ميزان حسناتك يوم القيامة
  ","

   أنت بالذات شريك في هذا النجاح يا أنس !
   
   جزاك الله خيرا كثيرا ..
   
   أنس من الناس اللي جهزوا لي مسودة أساسية للكتاب استفدت منها جدا في ترتيبه وتصنيفه.
  
"
72245,"
   ومرّت سنة ..
  ","
  25 / 1 / 2019
  
  كان أول لقاء مباشر لي معكم .. كان من أجمل ما مرّ في حياتي !
  
  صحبة الجنة .. وأنا أوثق قصتي معهم في كتاب، أرجو أن يشهد لنا يوم نلقى الله على عهد جمعنا من اللحظة الأولى .. لا رجاء له سوى أن نكون صحبة خلف باب جنته .. آمين.
  
  اليوم أهديكم هذا النجاح لكتابكم ..
  
  اليوم تعرض منه الطبعة السابعة.
  "
72246,"
   قلبى حزين ياشيخ
  ","

   قم وارم همومك بساحة الله !
   
   هو الآن يقول:  من يدعوني فأستجيب له.
   
   ألقاكم يا صحبة الجنة 💚
  
"
72247,"
   الجو برد جداااا عندنا في مصر انتو برده كدا ولا ايه؟
  ","
  ❄❄
  "
72248,"
   طب انا قالي لما نخرج مع بعض يامشي ايدي ف ايدك يا بلاها خروج انا مضايقه جدا انه ازاي كداا انا بستحرم السلام باليد و و ماسكة اليد هو شايفها انها عادي ماداممخطوب يحط ايده عل كاتفي انا مش فاهمه حاجه هو كل الرجال كدا ذي ما حد من اهلي قالي!!انا مقفوله اوي انه حاط حاجه قصاد حاجه !
  ","

   لا .. من يخافون الله ويتقونه مش كده.
  
"
72249,"
   غ.س .. هو ممكن ياخد عنها فكرة مش كويسة كدا صح؟او يقول جريئة معندهاش خياء مثلا
  ","

   بعض المرضى أساء بزوجته الظن بعد العقد لما قبّلها فبادلته !
   
   مش بقول تخافوا أو تحاربوا فطرتكم .. بقول أعاذكم الله من المرضى.
  
"
72250,"
   معذرة يا شيخ..مش هي خاطبين يعني كاتبين الكتاب ولا شو؟
  ","

   لا !
   
   الوضع في مصر مش زي بلاد الشام.
   
   الخطوبة بدون عقد.
  
"
72251,"
   عايرني بكسوفي ي شيخ  قالي مره وحشتيني ومردتش كنت محرجه وكمان خفت اشيل ذنب، راح قال لاهله بقولها وحشتيني مش بترد عليا ومش بتعرف حاجه ف حياتها غير كلمة كل واشرب "" لما اكرمت ضيافته انا واهلي ""
  ","

   خطيبك ولا عاقدين ؟!
  
"
72252,"
   انت عارف ياعم الشيخ محمد انه كل حاجة مبقاش ليه طعم الا الشاي بلبن لسه احسن حاجة ف الدنيا 😂💔
  ","

   الأكل بيحتوينا .. مش بيلوم .. ولا بيشك في الخيانة .. ولا بيحتاج مبررات لغيابنا 😁
  
"
72253,"
   هو ينفع صلاه العشا دلوقتي ي شيخ؟
  ","

   آه !
   
   عشان ده وقتها عندي .. الساعة 7:00.
  
"
72254,"
   هموت من الضحك ربنا يسعدك يا شيخ
  ","

   الحمد لله !
   
   عموما لو بيخونك فعلا ما أظنش هيكون غشيم كده .. وتقدري برضه تطمني بصنعة لطافة تسأليه مرة ولا حاجة.
   
   وربنا يكفينا شر النكد .. ويحفظ الجميع.
   
   هصلي العشا.
  
"
72255,"
   و الله هو اللى بيبدأ و انا بضطر اجاريه ..اخاف اصده يقول عليا قفل او ماشابه .. انا ندمانة ان جاريته بس مش عارفة المفروض اتصرف ازاى بعد كدا و ياترى هو ممكن خد عني فكرة مش كويسة بينه و بين نفسه ؟
  ","

   يقول عليك قفل وربنا يرضى !
   
   (ولو خد الموضوع كده يبقى ده مؤشر سيء يخليك تعيدي النظر في قبولك به كرجل تستأمنينه على نفسك أصلا).
  
"
72256,"
   الخطيب إللي يقول كده يترد عليه بايه ياشيخ
هل فسخ الخطبه ولا كلهم كده
  ","

   حسب شخصيته وأخلاقه ومستوى تدينه بعيدا عن هذه الزاوية .. وانتهائه عن الأمر إذا نهي !
   
   (كلهم ضعفا وحالتهم صعبة .. لكن من يجاهد ويثبت غير المستمرئ المتجرئ).
  
"
72257,"
   شيخنا او كان خطيبي يسهر ع الواتساب احيانا من غير ما يكلمني عندي حق اشك فيه ؟
  ","

   غريب أوي !
   
   معندوش تليجرام.
  
"
72258,"
   لو خطيبي بيسألني هلبس له ايه او هعمل معاه ايه لما نتزوج و يقولى يبقى خديني ف حضنك كل يوم و نفس حضن و هكذا .. هل دا تجاوز؟
  ","

   عاوزة تجاوز أكتر من كده إيه !
   
   لا إله إلا الله.
  
"
72259,"
   بنت غلطت مع شاب وبيبتزها بالصور عشان عاوزها تغلط تاني 
تعمل ايه؟؟
  ","

   إياها تستجيب.
   
   والحل الأمثل تكلم حد حكيم من أهلها يتدخل ..
   
   الصنف اللي زي ده بيكون جبان وبيخاف لو اتهدد !
   
   الحل ده مجرب كتير .. وهو أفضل السيناريوهات في نظري ..
   
   بس يكون حد حكيم وهيتصرف صح ..
   
   جحيم أهلها .. ولا جنة حيوان زي ده.
  
"
72260,"
   زوجي يأتي في وقت متأخر قليلا من الليل و حين يأتي  يمسك هاتفه و يتصل بالنت و كأني غير موجودة ،سئمت من هذا الوضع رغم اني اخبرته ،احب لو يحدثني و يقعد معي، هل عندي حق ؟ ، متزوجة من 5 اشهر فقط
  ","

   طبعا عندك حق .. وما تفرطيش فيه.
  
"
72261,"
   عارفه انك هتتعصب من سؤالى دا بس مفيش حد غيرك اخد رايه 
انا فعلا قفلت معاه ومتكلمتش تانى بس هل لو دخل البيت افكر فى الموضوع ولا ارفض بلا شك؟  يارب مش تشتمنى
  ","

   ولا هشتمك ولا حاجة !
   
   بس أنا أقسم لك بالله إنه مش هيدخل.
   
   بطلي وهم يا بنتي .. اللي زي دول مش بتوع زواج .. سكة الرجال معروفة.
  
"
72262,"
   الدكتور زياد له جملة مشهورة بتقول كل الرجال ذئاب ودي حقيقة وانا كراجل بقول لك كده حتي الوديع منا ما جاتش له فرصة للإستذئاب 🙂
  ","

   لست مع هذا التعميم طبعا !
   
   أنا مع التأكيد على المرأة تقفل أبوابها وبس .. ذئاب أو ملائكة فده لنفسهم.
  
"
72263,"
   انت اي انسر ليك اسلوبها وطريقه التعبير عنها بتقي احسن من الي بعدها حقيقي ربنا يكتر من امثالك والله ويعطيك علم فوق علمك عشان انت تستاهل اكتر من كده انا عارف ان حضرتك مش هترد بس انا بحاول اتعلم من حضرتك والله
  ","

   الله يسعدك حبيبي .. دعواتك.
  
"
72264,"
   شاب احسبه على قدر من التدين والالتزام والصلاة وحافظ لكتاب الله طلب ان يتعرف عليا عشان نعرف بعض ثم يتقدم وفى ثانى مكالمه بدا يكلمنى ويسالنى اسئله زى شوفتى افلام بورنو قبل كدا واعترافه لى انه يشاهدها هو ازاى شخص حافظ كتاب الله ومصلى يكون كدا؟؟😔
  ","

   وداعية في الفضائيات .. ومشهور عالفيس وبيكتب قشعريات .. ودكتور في الجامعة بيدرسك .. وأونكل جارك اللي زي بابا !
   
   وغيره .. وغيره ..
   
   مش بقول إن كل الرجال مرضى هكذا طبعا .. لكن بقول إن ما تضمنيش المصيبة تيجي منين ..
   
   بالتالي لازم تقفلي بابك .. وما تسمحيش لحد يفرغ أمراضه في ساحتك !
   
   كونك تسمحي له يكلمك = فأنت تستاهلي التجربة السيئة دي ..
   
   عموما الحمد لله جت على أد كده .. وأرجو تكوني اتعلمت حاجة.
  
"
72265,"
   حاضر أن شاء الله هنثبت على دا لحد ما ربنا يريد وماقدرش انصحها بكدا لكذا سبب أولهم هتفكر انى بخلع شياكة زى ماحضرتك بتقول أو انى مابحبهاش وفي نفس الوقت مش عايز ابقي انانى  ف حبي ليها أو اظلمها معايا والله يا شيخنا انا مش عارف اوصفلك شعورى عامل ازاى مليان تعقيد
  ","

   عارف يا حبيبي ومقدر .. أومال ليه صوتي تعب أنصحكم تقفلوا الأبواب دي من الأول وتوفروا عمركم، وتحفظوا مشاعركم لوقتها !
   
   عموما دي نصيحتي أنا .. مش بقولك تقول ..
   
   وربنا ييسر الخير بمنه.
  
"
72266,"
   ابو انس اجبني ارجوك.. بحب زوجي اوي ومتعلقة بيه بطريقة صعبة ومحتارة اسعده ازاي ولما بيبعد عني ببقا مخنوقة جدا،هو حاليا في الجيش.نفسي اسعده وحابة اعرف ايه اللي بيفرح الراجل وبيخليه متمسك بزوجته ويفضل مخلص ليها طول العمر لاني حاسة انو مبقاش يشوفني حلوة زي الاول+عايزة اعوضه عن اي حاجة وحشة شافها
  ","

   درجة من التعلق المرضي اللي هيخنقه منك وهيستنزفك !
   
   محتاجة استشارة نفسية.
  
"
72267,"
   غ س 
سبب الطلاق لمرضها الميئوس منه بعد محاولاته علاجها بكل الطرق مش بيسئ ليها أبدا؛ بس بطبعي قلوقة وخايفة من انه يقارن بينا ودايما ف بالي الموضوع لكنه مش بيحب يفتحه معايا 
قلقي كمان من اختلافنا اجتماعيا بعض الشئ
  ","

   ما دمت قلقانة كده = ما تكمليش !
   
   هتتعبيه وتتعبي نفسك.
  
"
72268,"
   طيب لو سمحت ي شيخ لو الزوج مريض نفسيا اكمل معاه واحتسب الاجر عند ربنا ولا انفصل !!😢
  ","

   حسب إمكانية العلاج واستعداده له .. ودرجة الأذى وتحملك لها !
  
"
72269,"
   انا سافرت لزوجي بعد كام شهر من الزواج اكتشفت انه مبيصليش و بيتعصب جامد جدا علي اقل حاجة و يسبني و يشتم بالاب و الام و وصل انه بقي يضربني و انا حامل كذا مرة و بعدين يرجع يتأسف والموضوع يعدي دلوقتي انا نزلت و مش عارفة اعمل ايه و لا اقرر انا مش عارفة اثق فيه تاني و فنفس الوقت اهلي حاسة كدا كتير عليهم
  ","

   حد حكيم من أهلك يتدخل !
   
   مفيش حاجة اسمها اكتشفت .. أنت اللي كنت مطنشة بس للأسف.
  
"
72270,"
   شيخنا انا مخطوبه لحد مطلق بدون اولاد زواج ثلث شهور بس ومحصلش اي تفاهم بينهم رغم اني زعلانه جدا لاني مرتبطتش بحد قبل كدا بس كنت مرتاحه نفسيا واما اتعرفت عليه لقيته هو نفسه الي كنت بدعي ربنا بيه ليل ونهار سبحان الله بس ساعات بستغرب هو معقوله دا وبخاف يكون قناع بس هو بيعمل قصاري جهده عشان اكون سعيده
  ","

   ما دام إنسان كويس وسألتم عنه كويس = بطّلي وساوس !
  
"
72271,"
   غ س طيب يا شيخ ده كلام ينفع مع الناس المحترمة.. لكن هو لو مش كويس فيه اسباب للطلاق عمره ماهيقولها زي انه يكون بيهين او يضرب او له علاقات؛ هيقول اي سبب تاني؛ فيه ناس بترجح الرجوع لطليقته وسؤالها عنه؛ وكمان هل اداها حقوقها وبيصرف علي ابناؤه ولالا.؛البلاوي دي انتشرت اوي دلوقتي! راي حضرتك ايه
  ","

   ده يتعرف من الناس المحيطين والسؤال كويس !
   
   السيناريوهات بتكون غالبا معروفة.
   
   طليقته في أعم الحالات هتخسف به الأرض ولو كان من أولياء الله الصالحين.
  
"
72272,"
   انا واحدة حبينا بعض بقالنا فترة واحنا الاتنين متابعينك علفكرة وانا والله ما عايز غير الحلال وانى ادخل من الباب واغليها اكتر ماهى غالية وانا وهى اخدنا قرار انى مش هكلمها غير لما اكون في بيتها بالله عليك ادعيلنا ربنا يجمع بينا ع خير ⁦❤️⁩
  ","

   قراركما صحيح .. فاثبتا عليه دون ضعف.
   
   وفقكما الله للخير ..
   
   (ومعلش بنصحها لو أنت تأخرت وتقدم لها الأنسب = تعطي نفسها فرصة بلا تردد .. أنت لسه مش ضامن ظروفك ولا ظروف عيلتك مع عيلتها وحسابات كتير معقدة .. فعجّل ما استطعت .. ونصيبك هتاخده، حيث كان).
  
"
72273,"
   مش فاهم انهاها ازاي ؟ دا النفسي افهمه و اخليه قدتم عيني و ين ما كنت ؟
  ","
  "" والذين جاهدوا فينا لنهدينهم سبلنا وإن الله لمع المحسنين "".
  "
72274,"
   طيب نرضى ...بس كيف الثبات ...كيف نواجه هوى النفس.
غ.ي
  ","
  "" وأما من خاف مقام ربه ونهى النفس عن الهوى • فإن الجنة هي المأوى "".
  "
72275,"
   الحمدلله بعد معاناة ضوابط الخطوبة كتب كتابنا اليوم ان شاء الله 😍 ادعيلنا ي شيخ
  ","

   الله يسعدكم ويتم عليكم بخير ..
  
"
72276,"
   ماذا بعد هذا العناء والحيره ي شيخ!؟
  ","
  "" لقد خلقنا الإنسان في كبد ""
  
  "" من عمل صالحا فلنفسه ومن أساء فعليها ""  !
  
  تدبرهما = تجد الإجابة.
  "
72277,"
   هل تفضل الكلام أم الاستماع؟
  ","

   أفضّل أن أنظر في عينيه !
   
   تكلمت أنا أو استمعت إليه.
   
   (أعصابك يا آسك مش كده .. دول كلمتين عالماشي 😁).
  
"
72278,"
   انا بسمع كتير جملة (الحب الذى هو حب ) من حضرتك بس مش عارفة ايه مواصفاته او دلالته عند حضرتك !؟
  ","

   مواصفاته أكبر من حدود اللغة !
   
   دلالته صدق ووفاء وتضحية .. ثبات على العهد وغيرة أن يلطخ المعنى المقدس بمقتضيات التراب .. صبر بلا يأس، وانتظار بلا أنانية .. إقدام في حلال، أو صمت طاهر تحت الظلال .. مسافات لا تفرّق الأرواح، وأعمار لا تمحو الآمال.
   
   الحب الذي هو حب = منطقة وسطى بين الواقع والخيال.
   
   --------------------------------------
   
   ألقاكم يا صحبة الجنة 💚
  
"
72279,"
   رديت عليك ي شيخ ممكن تقولي بعد اذنك اعمل اي
  ","

   تمام فهمت !
   
   اقرئي ده يمكن يساعدك ..
   

    https://m.facebook.com/story.php?story_fbid=2501530663260097&id=100002095644279&sfnsn=mo
   

"
72280,"
   أنا بسمع هنا قصص حب وحضرتك بتقول غلى نفسك دايما ، الفكرة أنا مش مستوعبة ازاى بيعتبروا ده حب ! يعنى الحب له معنى كبير محدش بيوصل له الا قليل ومبيجيش بلعب العيال ده ، حضرتك بجد من أحسن الشخصيات اللى حليمه وعندها صبر ربنا يجازيك خير ..
  ","

   الله يسترنا وإياك !
   
   لو نطق الحب (الذي هو حب) لكثير منهم لسبّهم .. من كثرة ما يظلمونه بنسبة هذا إليه.
  
"
72281,"
   ابغى أمعلش لك يا شيخنا ، احنا المحاربين القدام فاهمين الجماعة الجداد  لسة مش فاهمين النظام😅
  ","

   الله يعين ..
  
"
72282,"
   و لهذا كان أجر الصّبر عظيما 😅
  ","
  🥺🤲🏼
  "
72283,"
   طيب ياشيخ انا صليت استخاره وانا ف تانيه اعدادى انه لو كان حبى ليه يفضل ولو شر اكرهه وانا حاليا لسه عندى نفس الشعور ده يبقى هو فعلا خير
  ","

   لا بأه !
   
   أنت محتاجة واحدة من البنات هنا تقعد معاك تفهمك .. عشان كده كتير علي بجد.
   
   اسمعي ده يمكن يفوقك ..
   
   تانية إعدادي واستخارة !
   
   يا مثبت العقل والدين ويا رب.
   

    https://www.facebook.com/m.atiia.soliman/videos/1305808432832332/
   

"
72284,"
   خير ي شيخي كلامي غلط ولا ايه ! 
مش حضرتك دايما بتوصينا نغلي نفسنا ...
  ","

   لا أنا صعبت علي نفسي بس !
   
   زي بعد سؤالك ده برضه 🤦🏻‍♂️
  
"
72285,"
   انا تعبت للشيخ سلف م كتر ماقال غلي نفسك ...
غلي نفسك ي حبيبتي وارحمونا بتلفو تلفو وترجعو بنفس المشاكل ال ليها نفس الحل واعتقد انه الحل الامثل عارفه هو ايه ؟! 
... الحل = غلي نفسك ي قمر ي سكر
  ","
  🥺
  "
72286,"
   انا بحبه من وانا ف اولى اعدادى وعمرى ما كلمته بس انا حاليا ف تالته ثانوى ولما كلمته عرفت انه بيبادلنى نفس الشعور بس بس مش متاكد من مشاعره دى ؟
  ","

   أنت محتاجة تتأكدي من مذاكرتك !
   
   تتأكدي من احترامك لنفسك واحترامك لثقة أهلك !
   
   تتأكدي قبل كل ده من علاقتك بربك ومراقبتك له !
   
   بدري أوي والله على موضوع المشاعر ده.
   
   غلّي نفسك يا بنت الناس .. وكفاية عك .. المشرحة مش ناقصة قتلى.
  
"
72287,"
   شيخ اتمنى الرد ف المرة دى انا بحب زميلى وبكلمه بس معظم كلمنا على الدراسة والمزاكره اعمل اى
  ","

   أنت عارفة المفروض يتعمل إيه !
  
"
72288,"
   ياشيخ طب ممكن يعني لو إنت مش حابب تجاوب عن سؤالي لأسباب تخصك تعرفني إنك مش هتقدر تجاوبه بكتبه كل يوم خمس مرات والله
  ","

   مش عارف تقصد أي سؤال والله !
  
"
72289,"
   ببعتلك سؤالي كل مره وانا بعيط ونفسي ترد عليا علشان والله تعبت نفسيا انا عايشه مع واحد مريض نفسيا معاملته حلوه وكل حاجه بس هو مريض نفسيا وهو اعترف بده قالي خليكي معايا ومتسبنيش ولسه معاه ومفيش فايده اكمل معاه واجري عند ربنا ولا انفصل !! تعبت بسببه كتير
  ","

   منين معاملته حلوة ومنين تعبت ؟!
  
"
72290,"
   هو القبول لازم يبقا من اول مره؟
  ","

   حده عدم النفور.
   
   وتشوفوا هيزيد بأه مرة عن مرة .. ولا لأ.
  
"
72291,"
   غ. س طب لو مدخن أوافق ولا لا معجبة بيه وهو دا عيبه الوحيد بس ممكن أهلي مش يوافقوا اعمل ايه
  ","

   حسب تقبلك لهذا العيب وقدرتك على التعايش معه.
  
"
72292,"
   متقفلش والنبى خليك قاعد ترد شوية كمان
  ","

   والله أكاد أكون مش شايف من صداع الانفلونزا وعندي قراءة وتحضير بس فعلا مش مركز !
   
   قلت أقعد معاكم شوية ..
  
"
72293,"
   ماهي الاشياء التي يجب السؤال عنها في عريس مطلق قبل كدا؟
  ","

   1) سبب الطلاق ؟
   
   باختصار لمجرد الفهم مش تحقيق .. وعلامة ما تطمنش لو جرّح السابقة بزيادة أو كشف أسرار المفروض ما تتقالش.
   
   2) هل فيه احتمالية للعودة ؟!
   
   سيما لو فيه أطفال.
   
   3) سبب طرقك لبابي أو اختيارك لي تحديدا .. هل هناك أشياء معينة بتدور عليها ؟!
   
   بناء على الإجابة وعلى طاقتك وفهمك = يكون القرار.
  
"
72294,"
   الحب بيبان عند الرجالة ازاي مش بفهم تصرفاتهم ولا دماغهم
  ","

   التصرف الوحيد المفهوم إنه يخبط باب بيتك ويقعد مع رجالتك ويتقدم !
   
   أي حاجة غير كده = لا تستحق مجرد الالتفات.
  
"
72295,"
   فتحت تليفونه ومقدرتش امنع نفسي من الفضول, شوفت حاجات مخزيه لابعد درجة ممكنة وعرفت حاجات كان عملها قبل ما يعرفني آذتني نفسيا جدا 
بيطلب مني اسامحه عشان ده ماضي وانا اللي كنت طلبت منه انه ميحكيش بس هو كان ناوي يحكي لكن محكاش عشان انا طلبت
اتصرف ازاي
  ","

   المهم هو إيه الوقت !
   
   حاله إيه وبيتعامل ازاي .. وليه الحاجات دي لسه على تليفونه !
   
   بصرف النظر عن خطئك البشع في التفتيش.
  
"
72296,"
   يا شيخ بحبه وبيحبني بس يتجاهلني جدا وبيرجع كأن شيئا لم يكن  💔
  ","

   كفاية عك.
   
   غلّي نفسك.
  
"
72297,"
   غ س
طب يا شيخ لما يعرف بالصدفه بعدها مفروض اتصرف ازاي؟
  ","

   مش من حقه يتدخل في اللي فات، ما دام خلص وانتهى .. ولا من حقك برضه بالنسبة له !
   
   لكم من يوم دخلتم حياة بعض .. وبس.
  
"
72298,"
   لو انا بيتقدملي ناس كويسه بس العيب السجاير..وانا كارهه للسجاير وريحتها وبقرف من اللي بيدخن..اهلي بيلوموني اني برفض..وبيقولوا 26سنه نجبلك حد تفصيل💔انا صيدلانيه وبيقولوا مش هيفضل يتقدملك ناس كويسه كتير والعمر بيعدي 💔هو انا رفضي ده مش منطقي؟
  ","

   حقك !
   
   ما تاخديش إلا اللي تقتنعي به.
  
"
72299,"
   شيخ انا اتخطبت قريب وطبعا مش هقوله ع اي حاجة قديمة قبل كدا زي ما حضرتك بتقول دايماً ولكن انا عايزة اتوب واتقي ربنا فيه ابدأ ازاي ؟
  ","

   تبدئي من صحة علاقتك بالله !
   
   وبس.
   
   ما تأفوريش وتعاملي معه بصدق وإخلاص.
  
"
72300,"
   هو حضرتك ممكن تقولى هل لبس البناطيل الواسعه  جدا زى الجيبه حرام ولا حلال لان واحده صحبتى بتقول اى حاجه تفصل بين الارجل حرام
  ","

   واسعة جدا زي الجيبة وعليها حاجة طويلة = مفيش مشكلة.
  
"
72301,"
   طيب لو بيتبع معاها نظام التربية او العقاب بالصمت .. حتي مش بيقولها انتِ غلطانة في ايه بس بينسحب و يتهرب و يسكت و يخليها دايما حيرانة و مش فاهمة له حاجة .. تتصرف ازاي و هل دا صحي ؟
  ","

   قلت علاقة مَرَضية !
   
   مفيش حد بيربي حد.
   
   فيه حد بيعوض نقص معين بالتحكم في حد .. وحد من الجهة الأخرى بيعوض نقص معين بالسماح لحد يتحكم فيه.
  
"
72302,"
   ما رايك يا شيخ في من يقول لخطيبته انت قليلة حياء و موش متربية و ان كانت فعلا قد اخطات معه و بعدين يبرر و يقلها انا عايز اربيكي على ايدي
  ","

   علاقة مرضية !
   
   من جهته ومن جهتها.
  
"
72303,"
   وينوب عني في التشرف باستقبالكم في معرض القاهرة هذا العام كتابكم: صحبة الجنة.
  ","
  💚
  "
72304,"
   بعتذر على السؤال ودرجه الخصوصيه 
بس حضرتك معاك ولاد غير انس
  ","

   أنس 7 سنين
   
   رقية 4 سنين
   
   عائشة  سنتين ونص
   
   وأسأل الله من فضله ..
   
   بارك الله فيهم وأولاد المسلمين.
   
   ألقاكم يا صحبة الجنة 💚
  
"
72305,"
   حقيقي ي ابو أنس انا بعتذر لك عن الردود دي هما ازاي بيفكروا كده والله حضرتك مش مجبور ترد على حد دا مش جزات إنك بتجبر خواطرنا والله يتكلموا كده علماً إن أوقات بكون نفسيتي زفت وبكتب لحضرتك وانا بعيط ومع ذلك بحط احتمال انك مش هتشوف كلامي بس الأقل برتاح شويه بعد ما اخلص ياريت تفكرو شويه قبل ما تتكلموا
💙
  ","

   أنا مقدّر .. نعذر بعض، معلش.
   
   أسعد الله الجميع ..
  
"
72306,"
   بعتبر صفحتك ي شيخ زي تاج نصائح أو بيت طيب بنلجأله دايما ربنا يجازيك عنا خير الجزاء
  ","

   بيت العيلة 😃
   
   عندكمش عشا بأه ؟! 🥺
  
"
72307,"
   ياخي انا بحبك وبحدف السؤال عندك رديت فل ما رديتش يبقي حظ سعيد المرة القادمة 😂
مع اني من مؤسسين الاسك مع حضرتك هنا لكن الكلام اوفر شوية وحضرتك صح في ردك نستفيد اه نتعلق وننبهر ونقول واو لأ
  ","

   طب ابقى احدف بالراحة طيب !
  
"
72308,"
   في اسلوبك من الغلظه عندما تستعمل ألفاظ مثل يا ماما
  ","

   آسف يا ماما 🙄
  
"
72309,"
   كلمات كتبت مثلها لنفسي في ساعة بصيرة..عندما وجدتني أنبهر..وأصبحت سعادتي لا تُصنع إلا بيدي..مع اختلاف الأسباب الواقعية..
أدام الله نفعكم..ولا ضرر.
  ","

   يا رب .. يا رب .. يا رب ..
  
"
72310,"
   أدركت وفهمت كل كلمة يا شيخي وسأعمل بها طالما ذلك الصحيح، أكرمك الله بسعادة الدارين..
  ","

   اللهم لك الحمد.
  
"
72311,"
   طب ياشيخ انا تقريبا يومياً بسئل سؤالي مرتين في اليوم معقول ياشيخ مش بيقابلك
  ","

   معقول جدا جدا !
   
   ومعقول أكون مش عارف الإجابة .. أو مش حابب أجاوب لاعتبارات كتير ..
   
   فحقي عليك تعذرني .. وبس.
  
"
72312,"
   ليه رجع وعلقني بيه تاني بعد ما كُنت تعافيت من الموضوع تماماً؟
واحنا شبه بنسيب بعض المرادي قالي كلام يجرح جدا
قولتله مش هتتمسك بيا قالي ""هتمسك بيكي ليه
انا في كلية كويسة وعلى قدر عالي من الجمال ومن عيلة محترمة مكانتها الاجتماعية عالية،وخاتمة القراءن،وفيا مميزات كتير هو دايما كان بيعدهالي
ليه عمل كدة؟
  ","

   أنهي الأمر يا بنت الناس بلا تردد !
   
   اوعي تسمعي لمثل كلام السؤال السابق.
   
   وما تقلقيش .. هتنسوا كويس جدا .. هو رجع لنفسه الاعتبار، وأنت راح من عندك أي بقايا شعور بالذنب تجاهه.
  
"
72313,"
   اعتذر ، 
عادي جدا ممكن يكون بيحبها فعلا بس سوء معاملته بسبب انه مش قادر يبعد وف نفس الوقت مش قادر ينسي ليها الحركه القذره اللي عملتها ، اصبري ومع الوقت هينسي ودا يعتمد عليكي اعتبري ان قدامك فرصه تصلحي بيها اللي فات اظهريله حبك
  ","

   لا يا ماما !
   
   دي أسوأ نصيحة ممكن تتقال في الحالة دي .. مش قادر ينسى = يبقى لازم مكنش يرجع.
  
"
72314,"
   انا بقيت فل لما رديت والله😂
ربنا يسعدك يارب
  ","

   وده المطلوب 😍
  
"
72315,"
   اناديك بأخي 
فلطفا وكرما منك اجبني 
انهيت دراسة الطب وودت ان اشتري هدية لأبي 
مع العلم اني فتاه ومامعي من المال ليس كثيرا
  ","

   هل هناك شيء معين في تصورك ؟
  
"
72316,"
   امي أصبحت عندما تراني منفرجة الثغر مستبشرة المحيا تقولي يبقى الشيخ محمد فتح الباسك ( تقصد الاسك) وبتقريله واول ما اضحك واضم كفيَّ إلى فمي تقولي( يبقى الشيخ رد عليكِ) وتقوم داعية ربنا يبسطه زي ما بسطكم 😅
  ","

   الله يسعدك ويسعدها .. واللي قلتيه يفرحني كحد بيعرف يدخل عليكم السرور ..
   
   بس رجاء واقبليها مني نصيحة ما تسمحيش لحد ولا لي أنا يكون هو أهم سبل إسعادك أو تعديل حالتك النفسية .. لازم تعرفوا تعملوا ده لنفسكم بنفسكم .. مفيش حد يستاهل يكون محور النقطة دي عندكم إلا أنتم وبس .. بعلاقتكم بربنا أولا، ثم بصحة علاقتكم بنفوسكم ثانيا، ثم محيطكم الواقعي من علاقات وأنشطة ومهارات وهوايات ثالثا.
   
   ده يخليكم مش مأسورين لحد ولا حاجة .. حد ممكن تتصدموا فيه مثلا، أو يغيب لسبب أو آخر .. ساعتها هتعرفوا تكملوا حياتكم عادي، وتعطوا كل حاجة مساحتها اللي تستحقها وبس.
   
   معذرة لو حسيت إجابتي بعيدة .. بس قرأت حاجة في سؤالك مسؤوليتي ناحيتها تخليني أجاوب كده .. سيما وأنا لا أعرف السائل هنا.
   
   عموما لعل غيرك ينتفع بالإجابة بصفة عامة ..
   
   سدد الله الجميع .. ونعوذ به من الضرر من حيث نريد النفع.
  
"
72317,"
   وحيد يامولانا
  ","

   روق يا عم .. كله بيعدي ..
  
"
72318,"
   ياشيخ
تتذكر خطيبي اللي قولتلك موقفتش جمبه لما سقط وكرهني ونهى الموضوع وحاولت اعتذرله بكل الطرق،فضل مقفل دماغة وبعد مانسيت الموضوع تماما رجع قالي انه محبش ولا عرف يحب غيري ورجعنا الموضوع
رجع بس بمعاملة سيئة ليه،يضايقني ميعتذرش،يقولي كلام يجرحني،مبيقدرنيش ومبيراعيش مشاعري،ممكن نقعد ايام بدون مايسأل في
  ","

   مكنش ينفع ترجعي !
   
   هو راجع يعوض حاجة جواه بس .. لكن العلاقة لن تكون صحية.
  
"
72319,"
   وانا زيها بس مخطوبه وكل تفكيري اجل الفرح مش عارفه المشكله فين ايوه مرتاحه معاه بس خايفه من الجواز والمسئوليه وانا ف طب والخلفه وكده. هي الكليه ممكن تكون لسعت دماغي
  ","

   ما دمت عارفة إن دي لسعة يبقى تمام يا دكتورة .. ما تقلقيش ..
   
   أتم الله لكم بخير.
  
"
72320,"
   ف رابعه ومعاي امتحان شرعي بكره وشعور مُلح حضرتك ..دعوات حضرتك .قلقنا عليك لما غبت ايام طويله ياشيخ وافتقدنا اجاباتك
  ","

   ما تقلقوش .. هو ده هيكون المعدل .. الله المستعان ..
   
   زادت الالتزامات والحمد لله إني عملت قاعدة وأرشيف كويس جدا أيام السعودية.
   
   وفقكم الله جميعا ..
  
"
72321,"
   غ.س. هو ليه الشعور ده بيزيد اوووى ايام الامتحانات؟🥺
  ","

   حيلة نفسية معروفة للهروب !
   
   عادي .. المهم ما تتمادوش وتبقوا عارفين ده بيحصل ليه.
  
"
72322,"
   ظلمتها وكسرت قلبها كانت نعم الخلق والادب والحياء للاسف متطلعتش راجل معاها واتفقت اجي اتقدمها وف نفس اليوم خطبت غيرها وعشيت حياتي وهي مقهورة ومكتئبه كانت تدلني الي الله دايما اظن ان الله نجاها مني طلبت منها تسامحني قالتلي انت خصيمي يوم الدين وعملتلي بلوك من كل حاجة ازاي اخليها تسامحني واي عقابي عند ر
  ","

   عقابك إنك خسرتها .. وإياك تكرر الظلم فيمن معك ولا ذنب لها.
   
   انس الموضوع تماما .. وسل ربك يغفر لك ويعوضها .. وبس.
   
   أما هي فحزنها واكتئابها لعله تكفير من الله لذنب أن فتحت لك الباب أصلا .. ولعل الله نجاها ومعوضها كل خير بإذن الله.
  
"
72323,"
   هو طبيعي ان عندي 23سنة بس لسه ف خامسة طب ومحتاجة جداً أتزوج أو اتخطب ، هو شعور كان موجود سابقاً بس السنادي زاد جداً عليا ومرهق أوي اني لوحدي ؟
  ","

   طبيعي جدا جدا !
   
   لا تحاربيه .. فقط احتويه وصبريه .. واستعيني بالله ثم بالطاعة وواجبات المرحلة عليه.
  
"
72324,"
   بستغرب من اختلاف نظرة كل جنس للآخر في موضوع الرغبة
  ","

   حكمة بالغة.
  
"
72325,"
   ازاى أتخلص من الغفلة وقسوة القلب و التعلق بالدنيا عاوزة حاجة تهزنى وتفوقنى قبل فوات الأوان
  ","

   الصلاة في وقتها - ورد من القرآن - إدمان الذكر - نصيب من صلاة الليل - خلق حسن.
   
   والله حالك يتغير بهذا ..
  
"
72326,"
   انا في الغربة منذ سنين وابحث عن أخ اتكلم معه واحكي معه لعل صدري يطيب ويرتاح
حاولت اكلم حضرتك علي الفيس من زمن ولكن ما رديت عليا
اتمني تشوف الرسالة واتمني اقدر اكلم حضرتك في يوم من الأيام
  ","

   ابعتلي رسالة عالفيس عرفني أولها إنك صاحب هذا السؤال ..
  
"
72327,"
   وصحبة الجنة لا يا شيخ 😞
  ","

   دول معايا في أي حتة 💚
  
"
72328,"
   ازاى يا شيخ انا خطيبي بيتكلام عن موضوع الزواج كتير ويقول عايز اخلف وانا بقفل معاه ومش عارفه اعمل ايه وخايفه يكون تفكيره وحش بالله
  ","

   هو لازم يكون جواه تفكير (وحش) بميزانك .. لأن ده دليل إنه بيحبك !
   
   لكن لازم جدا يفضل جواه وبس في هذه المرحلة .. لا يسمح بالتعبير عنه بقول أو فعل.
  
"
72329,"
   أي من هذه البلاد تحب زيارتها باريس أم مصر أم بريطانيا؟
  ","

   سبحان الله !
   
   لو كان السؤال ده من سنة واحدة كنت هقولك أمريكا يا آسك.
   
   لكن الوقت هقول بلا تردد مصر .. دايما مصر .. على خير حال وأسعده ..
   
   لأن مصر الآن تعني أبي وأمي وأولادي.
  
"
72330,"
   انا ف غربة وأخويا معايا ف نفس البلد احيانا بيكون نفسه ف أكلة معينة بيجيب مكوناتها وبعملهاله زوجي بيتكلم عنه بطريقة مش كويسه اعمل ايه معاه انا زهقت وبفكر انزل من كتر كلامه ده
  ","

   كلمة أحيانا تدل إنه مش باستمرار أو بمعدل رخم يعني !
   
   وبيجيب مكوناتها يعني راجل بيفهم ومش عاوز يكلفكم !
   
   بالتالي كلام زوجك وانتقاده ما دمت مش مقصرة في حقه = محزن الحقيقة !
   
   لكن حاولي تمشي أمورك .. طنشي ما دام آخره كلام وخلاص وما تتصادميش معاه، وما تحسسيش أخوك بحاجة.
  
"
72331,"
   قلبي ولا عقلي يا شيخنا.. لما اتخرج بفكر اتقدم لواحدة من اثنين 
الاولي قدي وكان بيننا حب ابتدائي وكده😂وطول عمري معجب بيها واخلاقها وشخصيتها وكل حاجة لكن مبحسش بشهوة ناحيتها كراجل وزوجة، ده اختيار قلبي.. التانية قريبتي واصغر مني وجميلة جدا ما شاء الله وشايفها ممكن تكون مناسبة كزوجة اكتر (اختيار عقلي)
  ","

   اتخرج الأول وجهز نفسك لدخول بيت وساعتها عقلك وقلبك هتلاقيهم متفقين عالاختيار المناسب !
   
   أما الوقت فهما الاتنين بيهربوا من الامتحانات والمذكرات المرصوصة أدامك دي 👈
  
"
72332,"
   شيخ انا بحس اتجاه خطيبتى كل لما اشوفها ابقى نفسي اتجوزها بسرع وقت هل ده غلط
  ","

   دي نعمة كبيرة !
   
   اصبر واثبت وسيب كل حاجة لوقتها.
  
"
72333,"
   أرسل صورة GIF تعبر عن حالتك المزاجية الحالية.
  ","

   ادعيلي يا آسك 😥
  
"
72334,"
   واضم صوتى لصوتك فإن مجموعة قصص ودَّة خير شاهد ودليل على  تمكنه وصدقه وقدرته على محاكاة الواقع كأديب سقط من ممكلة الادب والبلاغة إلى عالمنا بخطى وثابة وقلب ثابت ليبث في قلوبنا وعقولنا ما فقدناه من روعة الادب القديم مغلفاً بثوب العصريه.
وفقه الله وسدد خطاه وخطاك يا عزيز القلب.
  ","

   أسعدك الله وحفظك ..
   
   صدقت 💚
  
"
72335,"
   لا تفوتكم ..
  ","

   وسط هذا الزحام، وسيل الإصدارات والروايات، والعناوين والموضوعات = عسير جدا أن تفقد مصداقيتك في سبيل مجاملة ما .. مهما كان المجامَل حبيبا أو قريبا !
   
   ليس نوعا من الغرور أو الاعتداد بشهادتك وإعطائها أكثر من حجمها، وإنما هو الخوف البالغ من المشاركة في جريمة مواراة الإبداع الحقيقي خلف حجب الادعاء وقوانين تجارة الشهرة الافتراضية وشهوة حب الظهور ..
   
   لذا فهذه شهادة حق أقوم بها لله قبل كل شيء، ثم وفاء لحق اللغة والأدب أقول: يضيّع الكثير جدا من لم يحرص على اقتناء رواية شجرة الحناء للأديب محمود توفيق.
   
   قلم استثنائي ونص فريد .. محبوب ومبهر، وممتع ومزهر .. وموغل في خبايا النفس البشرية !
   
   هذه الرواية لها عليّ فضل على المستوى الشخصي .. كما لصاحبها الذي أزعم أن حياتي قبله ليست كبعد صحبته والقرب منه ..
   
   ليست من ذلك النوع الذي غاية ثمرته في نفسك أن تقضي معه وقتا لذيذا، سطحيا وعابرا .. لكنها تدخلك في حالة ما .. تظل في أثرها أياما، ثم تزرع فيك شيئا لا أظنك تنساه.
   
   شجرة الحناء يستعرض فيها توفيق -دون قصد منه- قدراته على كشف أسرار اللغة، ثم يفاجئك -ولعله يقصد تماما- بقدرته على كشف أسرارك أنت .. واحدا تلو الآخر !
   
   تجدونها في جناح دار البشير بمعرض القاهرة الدولي للكتاب صالة 1 - B20.
  
"
72336,"
   توفيت زوجتي من 7 اشهر و 13  يوما 
بعدما بعثت في نفسها الطمأنينة بكلامك ،امضيت باقي عمرها تدعو لك ولي دائما براحة البال وسعة الرزق والبركة في الدنيا واستقامة الخطي 
اسألكم الدعاء لها
  ","

   يا الله !
   
   من ساعة بعت لي الصبح سؤالك الأول وأنا حاطط إيدي على قلبي .. وبقول يا ترى هيقول إيه .. هيبشرني، ولا هيحزني ..
   
   وأنت خلعت قلبي الحقيقة .. من الحزن والفرح .. في نفس الوقت.
   
   - الحزن لفقد دنيانا الطيبين الصابرين من أمثال زوجتك (قبلها الله في الفردوس وجمعك بها هناك، كما أحسنت إليها وصبرت ونبلت .. جزاك الله خيرا).
   
   - ثم فرح .. فمثلها والله لا يُحزن عليه !
   
   أحسبها كانت من أصحاب الصفقات الواضحة كما تحدثتُ في هذا المعنى من قبل .. ابتلاء وحرمان في الدنيا مقابله جنة إن صبرت ..
   
   وأنا ومن ها هنا ممن تابعوا وتأثروا بهذه القصة العظيمة نشهد أنها كانت صابرة صالحة .. رحمها الله.
   
   - فرح بأن الله منّ علي واصطفاني ويسر لي أن أرى منذ اللحظة الأولى سؤالها وتأثرت بكلمتها (أنا المرأة العقيم ..) فأجبتها ودعوت .. ثم راسلتني بباقي الحكاية ..
   
   لم تكوني عقيمة يا من علمت الدنيا الصبر والرضا .. لم تكوني عقيمة يا طيبة الروح والأثر ..
   
   إنما العقيم من يشكو ربه للناس مع أقل ضرر.
   
   - فرح بأن يرينا الله آية تعظنا وتثبت قلوبنا .. رسالة تخبرنا أن الجمال باق في الدنيا مهما تراكم القبح، والخير ممتد في أمتنا مهما آلمنا الجرح.
   
   ما زالنا نعايش قصصا سربت لنا من الجنة .. وإليها تعود.
   
   - فرح بأن يشرفني الله برفع دعاء لي على لسانها الصادق .. ومن أنا لأستحق ذلك (وهذه والله لا أنساها نعمة ما حييت).
   
   - فرح بنبلك وكرمك عليّ أنك لم تنس وسط ألمك أن تخبرني بكل هذا .. وإني سائلك بالله أن تتواصل معي عبر الفيس؛ شرف لي أن تقبلني أخا لك وصديقا.
   
   وإني يا حبيبي أبشرك بخير يرضي قلبك ويقر عينك .. في الدنيا والآخرة، بإذن الله.
   
   - فرح بوجودي هنا .. وبصحبة الجنة كلهم .. وبكلمة لعلّي لا ألقي لها بالا تشفع لي بين يدي ربي أمام ذنوبي وعيوبي.
   
   يا رب أبوء لك بنعمتك علي .. يا رب تمامها ودوامها .. يا رب لك الحمد عليك.
   
   اللهم اقبلها في الفردوس .. ولا تحرمنا أجرها، ولا تفتنا بعدها .. وألحقنا بها على الإيمان.
   
   عظم الله أجرك يا أكرم الناس .. وأخلف عليك بخير .. والوعد ظل العرش بإذن الله.
   
   لكأني أراكما بوجوه بيضاء بالرضوان، زوجين في الجنة .. ونتذكر هذه الحكاية ..
   
   اللهم جميعا يا رب ..
   
   "" فمنّ الله علينا ووقانا عذاب السموم ""
   
   الحمد لله رب العالمين.
  
"
72337,"
   أبا أنس حضرتك غيرت طريقة تفكير ناس كتير وأنا واحد منهم
اتعلمت منك وبتعلم قد ايه كنت محتاجك زمان من 10 سنين مثلا
بس الحمد لله أن ربنا دلني عليك من سنتين كده 
وأنا بحاول أعرف اي حد يعز عليا عليك
نفسي أشوفك بجد وأصلي وراك
والأمنية الكبرى صحبة الجنة إن شاء الله
القلب الأخضر اللي بتحبه 💚💚
  ","

   الله يسعدك حبيبي والجميع 😘
   
   ألقاكم يا صحبة الجنة 💚
  
"
72338,"
   اهلى شايفين انى هتعاقب بذنبه لو رفضته علشان 
لكن مش شايفين وبيغضوا بصرهم عن تعبى بسبب العلاقة المرهقة
حقيقى انا حزينه اوى وببكى كتير لربنا لانى محدش يستاهل يجبر نفسه على حد غصب عنه
  ","

   للأسف بتجبنوا عن القرار الصحيح في وقته !
   
   وأنتم بس اللي بتدفعوا التمن .. محدش هينفعكم.
  
"
72339,"
   ربنا هيعوضني عن كل حاجه؟ انا ابتليت ومازلت اصبر
  ","

   اسمع ده:
   

    https://m.facebook.com/story.php?story_fbid=2360262407386924&id=100002095644279&sfnsn=mo
   

"
72340,"
   بعتلك من فترة ان والدي ووالدتي معترضين علي البنت عشان مشكلة المسافة وانت نصحتني بالاصرار والحمدلله جاب نتيجة ادعيلنا ربنا يتممها علي خير وربنا يباركلك يارب 🌸🌸
  ","

   الله يسعدك حبيبي ويتم عليكم بخير ..
  
"
72341,"
   انت شيخ بوق وجبان ولغايه وقتنا هذا هفضل محملاك ذنبي ليوم القيامه انك مساعدتنيش اقاوم شيطاني وعملت الغلط وربي ماهسامحك
  ","

   طيب بهدوء كده !
   
   كونك عاوزة تحملي حد أي حد مسؤولية غلطك وذنبك لمجرد الهرب من تحمل المسؤولية = فللأسف ده مش هينفعك خالص بين يدي الله !
   
   حتى الطرف التاني معاك في الغلط مش هيتحمل عنك حتى لو هو اللي سعى يوقعك .. لأن محدش في النهاية أجبرك على حاجة .. كل واحد هيتحاسب على جهته وغلطه.
   
   فما بالك بأه إنك عاوزة تحمليني ده لمجرد إني ما شفتش سؤالك وما ردتش .. أو حتى شفته وطنشت (افتراضا يعني) !
   
   في النهاية:  "" وكل إنسان ألرمناه طائره في عنقه "".
   
   فبداية التوبة تكون من اعترافك بخطئك وتحملك المسؤولية، وعودتك لله نادمة والسعي لإصلاح الخطأ .. الجبن الحقيقي ليس في عدم إجابتي، الجبن الحقيقي هو في محاولتك تسكين ألمك بطريقة خاطئة، لا تنفعك دنيا ولا آخرة .. للأسف.
   
   محتاجة تسامحي نفسك الأول بعد ما تجريها للتوبة جرا .. أما أنا فلا تضرني مسامحتك من عدمها.
   
   أرجو تكوني اتعلمت حاجة .. وهغض الطرف عن وقاحة أسلوبك.
  
"
72342,"
   السلام عليكم، يا شيخ عندي سؤال ليس فقهي، بس هو استفسار، أكيد عندك كتير من الحاجات اللي بتعلمها ف يومك، ومع ذلك فأنت نشيط على الask، ف ممكن تقولنا ازاي بتندير يومك او حياتك بصفة عامة لعلنا نستفيد..
شكرا مقدما🌸
  ","

   الفكرة تكمن في تقسيم الوقت !
   
   يعني مهام لازم تنجز ولها الأولوية .. بعدها تشوف هتعمل إيه، وهكذا ..
   
   لا أزعم أني مثالي في هذا التقسيم .. بجاهد ومش ببطل أحاول ..
   
   لكن طبعا نشاطي قل على السوشيال بصفة عامة من يوم جيت هنا لزيادة الالتزامات ..
   
   نسأل الله السداد.
  
"
72343,"
   انا زوج المرأة العقيم التي بعثت لك من عامان ان تنصحني بتركها لانها لا تنجب ومصابة بالخبيث
هل تذكرها
  ","

   نعم .. أذكرها ..
  
"
72344,"
   انا يأست أن حضرتك ترد عليا وكاني مستهلش !! شكرا ي شيخ😢😢
  ","

   العفو 😒
  
"
72345,"
   السبب انى مش عارفه اتأقلم معاه مهما حاولت ومؤهله اقل منى واهتمامتنا وفكرنا مش واحد ""عفوا والله بس مفيش تعبير غيرها انى مش متقبلاه زوج"" مع العلم انى بتمنى تكون مواصفاته دى ف حد تانى وف نفس الوقت شايفة انه كويس جدا  ومش كتير اني الاقى شاب حامل لكتاب الله
بس انا مش قادرة اتكلم وبحمّل اهلى ذنب عدم راحتى
  ","

   أسوأ مبدأ تتبنى عليه علاقة إن طرف ما يكونش مالي عين التاني !
   
   وده الحاصل في حالتك ..
   
   وده اللي ما يخليش هناك أي مبرر للاستمرار.
  
"
72346,"
   شخصيته و ذوقه غيري خااالص مفيش حاجه مشتركه بينا هو قديم او كلاسيك جدا وانا عاديه  هو ستايل لبسه من ايام السبعينات مش زي الشباب بحسه عجوزبحسه عجوز وهو لسا ٢٨سنه وكل حاجه اخد رأيه فيها مختلفين تماماااااا ومفيش حد راضي يتغير التاني ياترا دا سبب 💔مع أنه محترم وكويس
  ","

   طبعا سبب !
   
   هتتعبوا بعض .. مش كل اتنين كويسين ينفعوا سوا.
  
"
72347,"
   اذا سمحت يا شيخ محمد
لو حد طلب مساعده مادية عشان يركب مواصله لبلده  لانه غريب حسب كلامه  . وانا مش عارفه هو صادق ولا كاذب .اديله بنية انها صدقة ولو بيكذب يبقى اجري ع الله ولا المفروض ما اصدقش اي حد ولا اعمل ايه ؟ عشان والدتي بتأنبني اني اديتله من غير ما اتأكد .ضروري لو سمحت يا شيخ
  ","

   هي حجة مشهورة للنصب طبعا !
   
   بس للأسف احتمال إنه يكون صادق بيخلي الواحد ما يسامحش نفسه في التطنيش .. سيما لو المبلغ بسيط يعني.
   
   هي صدقة لك على كل حال .. وحسابه على الله.
  
"
72348,"
   حتى وان بعدت المسافات فأنت قريب بالقلب والدين والأخلاق
  ","

   اللهم دوما ..
   
   💚💚
  
"
72349,"
   طب كتابك هينزل في المعرض؟
  ","

   طبعا موجود بإذن الله في جناح البشير صالة 1 - B20
  
"
72350,"
   أحلى حاجة حصلت   من سنة إجتماع صحبة الجنة 
يارب تتكرر تاني
  ","

   من أحلى الحاجات اللي حصلت في حياتي !
   
   اللهم الجنة.
  
"
72351,"
   أهم حاجة إنك تسامحني ، بس لازم تعرف إني حكمت عليك بسبب حبي ليك مش كره ولا سوء ظن
  ","

   عارف يا حبيبي 💚
   
   وعموما حاول ما تنشغلش بالأحكام من هنا ورايح ..
   
   خذ ما ينفع .. وتجاوز ما دون ذلك ..
   
   وربك بعباده خبير بصير.
  
"
72352,"
   طب هتييجي معرض الكتاب السنة دي ولا لأ 😢
  ","

   لأ خالص .. بعدت المسافات ..
  
"
72353,"
   وأنا كذلك والله ، بسبب صورة ليك في معرض الكتاب ، تسامحني!!
  ","

   يوووه !
   
   سبحان الله زي الأيام دي من سنة بالضبط ..
   
   كانت فترة كاشفة بالنسبة لي .. خسرت ناس، وكسبت ناس، واتصدمت في ناس ..
   
   مش مشكلة تغلطني أو تختلف معايا .. المشكلة تجعل نفسك حكما على قلبي وديني !
   
   عموما انس ولا يهمك .. لأني نسيت.
  
"
72354,"
   مش عارفه ازاي بتقول سامحتك عادي كدا وبسهوله😅
انا مبقدرش اسامح يا شيخ وخصوصا لو اتاذيت اوي فعلا مبقدرش اقولها بسهوله كدا وبقولهم ف وشهم اني مش مسامحاهم،هو انا كدا وحشه؟؟
  ","

   حقك !
   
   محدش يقدر يجبر نفسه على حاجة مش عارف يتصالح معاها .. المهم تتجاوزي ما تحبسيش نفسك في الكراهية.
   
   أنا لما بقولها بتكون من قلبي فعلا لأني راجي بها ربنا يسامحني .. ثم شكرا لله الذي أغناني وكفاني .. فهفضل شايل ليه ؟!
   
   رب يعفو عنا وعن الجميع.
   
   وحتى اللي ما يستاهلش المسامحة لتماديه في البهتان = كفاية عليه في نظري نفسه وقلبه .. عافانا الله.
   
   فما يستاهلش يكون في المعادلة أصلا .. سامحتك ومش عايز حتى أفتكرك !
   
   بس.
  
"
72355,"
   اتمنى من الله ان حضرتك ترد عليا المره دى
حضرتك انا خطيبى محترم جدا وعلى خلق وحافظ لكتاب الله ولما اتقدملى وصليت استخارة ومش مرتاحة وقولتلهم ف البيت لكن اهلى اتفقوا معاهم وحددوا الخطوبة وبالفعل اتخطبت وقولت ارضاءاً لهم هكمل لكن بجد مهما اقنع نفسى وارغمها بيه مش بقبل وهو محترم جدا ومش قادرة اقوله دا
  ","

   إيه السبب ؟
  
"
72356,"
   دكتور محمد يشهد الله انى احبك فيه
ادامك الله بصحة وعافية وجعلك الله من المصلحين ف الارض ووفقكم يا صحبة الجنه
  ","

   يا رب .. يا رب ..
   
   أحبك الله وسترني وإياك .. وكل من ها هنا 💚
  
"
72357,"
   ممكن تقولها في نص كلامك إنك بتحب كذا وكذا. أنا افتكر لما اتجوزت في بيت بابا عمري ما دخلت المطبخ وحتى تنضيفي كان قليل جدا في البيت ( وكنت معرفة جوزي بكدا ) فقالي مفيش مشاكل هصبر عليك 3 شهور من بعد الجواز ( وبجد كانت حاجة لطيفة منه.  إنه مخوفنيش ومحسسنيش إني بكدا مصلحش) كنت متعلمة قبل حتى المدة دي ،،
  ","
  ….
  "
72358,"
   لما بتخنق أو بضعف بدخل صفحتك بيغمرني سلام نفسي وقلبي بيرتاح أسعدك الله في الدارين ❤️
  ","

   وأسعدك ورضي عنك ..
  
"
72359,"
   ابويا بيضربنا وبيحكي بشرفنا ومقلل مننا وسط الناس ومش بيصرف علينا مليم احنا طلبنا منه يسيب البيت عشان امي كبيره ف السن ومعتش تستحمل ضرب وقناله احنا ولادك ف اي وقت تحب هو مصمم يشتمنا ويشتمها ويدعي علينا ؟ احنا كدا عاقين؟؟ وهل دعائه علينا مستجاب رغم انه ظالم بمعنى الكلمه ؟؟
  ","

   إن كان كما تقولين = فهو العاق .. وربنا -سبحانه- أكرم من قبول دعاء مثله.
   
   وليت أمكم أخذت قرارها مبكرا بالانفصال عن مثله .. بدلا من التمادي في تضحية في غير موضعها؛ قد تكون نوعا من المشاركة في الجناية.
  
"
72360,"
   وانا زيه💔 ، تسامحني واتصدق عنك ؟
  ","

   سامحتك .. سامحتك ..
  
"
72361,"
   إزيك يا شيخنا.. معجب بواحده معايا في الكليه وطلبت من بنت عمي تاخد رأيها في إني اتقدملها وكلمتها آكتر من مره وهي رفضت من غير ما حتي تقعد وتسمعني وتحكم عليا بعد ما تسمعني وأنا بجد زعلان جدا من كده ليه الحكم بيبقي ع الشخص من غير ما حتي تقعد وتسمعني وتحكم عليا.. محتاج نصيحتك بجد
  ","

   لعل فيه حاجة في دماغها .. أو مش مستعدة للخطوة الوقت !
   
   ما تزعلش .. وتجاوز الأمر كأن لم يكن ..
   
   هتاخد نصيبك .. انشغل بالمرحلة الوقت.
  
"
72362,"
   اخطأت فى الحكم عليك قبل كدة وماكنتش بفهم كلامك فسامحنى
  ","

   الله يسعدك 💚
  
"
72363,"
   السلام عليكم شيخي الحبيب، انا خاطب واظن ان خطيبتي فيها الكسل وقلة الخبرة بأمور المنزل وهذا ما اكدته لي أحد قريباتي وما أراه في تصرفاتها. اخاف ايضا ان تكون غير مهتمة بنفسها وبمكان سكنها لكني غير متأكد لاني مغترب، انا بطبيعتي بهتم جدا بالنظافة الشخصية ونظافة المكان ولا احب الكسل والإهمال فما العمل
  ","

   بيّن لها ده بطريقة لطيفة !
   
   فهمها إنها لازم تشتغل على نفسها وتجهز للمرحلة الجاية في حياتها ..
   
   خلي كلامك بطريقة نصح وتشجيع .. مش اتهام وتهديد.
  
"
72364,"
   ما هو أفضل شيء يمكنك فعله بقطعة علك / لبان؟
  ","

   أحطها في شعرك ونحلق لك (زلبطة) يا آسك !
   
   يلا يا تافه من هنا 😕
  
"
72365,"
   غ س ده أصح فعل ممكن يتعمل مضبوط؟
  ","

   يا جماعة الخير .. الناس الجداد بالذات .. إجابتي مش سخرية ولا حاجة !
   
   إجابتي عشان أبيّن إن ده أكتر حاجة بتكلم فيها .. وأعيد وأزيد وأكرر ..
   
   ليه الواحدة فيكم بتتعامل كأنها حاجة كده ملطوعة لين حد يحن عليها ويتكرم يبصلها أو يكلمها .. تقوم تجري عليه وتفتح بابها .. وأهلا وسهلا !
   
   ما هو أكيد هيتجوزني .. ما هو أصله محترم وطبعا نيته خير .. ما هو أخاف أقفل الباب أخسره ويكون هو نصيبي .. إلى آخر هذا الهراء الذي يوهمكم به الشيطان !
   
   لا .. دنت في شرع ربنا معززة مكرمة .. وباب قلبك ما يتفتحش إلا للي يخبط باب بيتك ويطلبك كما يليق بك .. وبعد كمان ما يتجاوز مرحلة الخطوبة وتطمني إنه من تأمني أن تكمله معه حياتك ..
   
   وكل ده لخصته في شعار:
   
   غلّي نفسك.
   
   ثم أنت عايشة لرضا ربنا .. مش عشان تتجوزي أو تحبي وتتحبي .. الزواج والحب يا يكونوا معينين على طريق الجنة .. يا يكونوا أكبر نكبة وابتلاء في حياتك !
   
   حسرة على الواحدة منكن وهي بتقول خايفة أخسره ومش خايفة من غضب ربنا عليها وهي تطلب رزقه بمعصيته !
   
   ثم الرجل (المحترم) فعلا مش بيلف ويدور ويدخل في حوارات .. الرجل (المحترم) بيتقدم على طول، ويعمل مع بنات الناس اللي يحبه لإخواته وأهل بيته.
   
   والرجل (المش محترم) مش بيقولك إنه جاي يتسلى .. لا والله كلهم بيدخلوا دخلة نتعرف برضه وعايز أتقدم وكده ونشوف هنرتاح لبعض ولا لأ .. وفي النهاية أنت اللي بتخسري عمرك ومشاعرك واحترامك لنفسك .. وممكن أكتر من كده كمان !
   
   ومحدش هينفعك ..
   
   فأرجوك .. غلّي نفسك.
  
"
72366,"
   الحمدلله يا شيخ قدرت أقاوم نفسي واعمل بلوك وبطلت ادخل ع صفحته ..مكنتش بكلمه كان حب من بعيد لبعيد وكنت عارفه أنه بيحبني بس من كلامك عرفت أن دا كله هبل ف هبل ..متواصلناش بس ادعيلي بالثبات يا شيخي
  ","

   عاش 👍
  
"
72367,"
   السلام عليكم ورحمة الله وبركاته 
حبيبي في الله اخبارك 
لو سمحت استشارة صغيرة انا كنت عاوز اعمل مشروع صالة العاب وكافيه يعني بينج وبلياردو وبلايستيشن والمشاريب بقى بس شاكك في الموضوع حاسس ان مفيش منه فايده يعني مش بنفع للناس بحاجة وكمان شاكك في حرمانيته فبالله قولي رأيك لان ناس كتير بتقول انه عادي
  ","

   توكل على الله !
   
   ويا سلام لو تستغل الموضوع إنك مثلا تعلق شوية لوح رقيقة كده فيها معاني إنسانية حلوة .. وتذكيرات شرعية بس مش بطريقة وعظية مباشرة عشان ما تنفرش حد ولا تتحسب على حد.
   
   سماعة داخلية وقت الأذان تؤذن بصوت القطامي مثلا .. وركن صغيور كده للي عايز يصلي .. وتمام كده جدا ..
   
   ولو عملت كده عرفني ولما أكون في مصر هزورك بإذن الله 💚
  
"
72368,"
   في حد محترم جدا وطيب وعلى دين بعت وكان عايز نتكلم وانا رفضت هو انا كدة ممكن اكون ضيعته ؟
  ","

   أنا مؤدب .. أنا مؤدب .. أنا مؤدب ..
   
   كالم داون .. كالم داون .. كالم داون ..
  
"
72369,"
   انا جوز اختي لو قالي ازيك ببصه بقرف 😂بنسبالي مين انت علشان تتكلم معايا 😂مع ان هو ابن خالتي اصلا 😂انت اللي المفروض بتحددي اللي قدامك يعاملك ازاي لو شايف انك ناشفه معه ومش بتردي عليه مش هيكلمك💜
  ","

   ودي برضه أفورة مش مقبولة !
   
   هو يعني لا الدنيا تبقى سايحة ومقرفة .. لا تبقى جليطة وقلة ذوق مقرفة برضه.
  
"
72370,"
   بطلت اروح بيتهم والله وبحاول ابعد بس اختي بتزعل مني عشان ما بروحش ليها ومشعارفه اعمل ايه؟
  ","

   تزعل براحتها !
   
   ما هي لو مش فاهمة = تبقى مغفلة .. فسيبيها مغفلة عادي، المهم تحافظي على نفسك.
   
   ولو فاهمة = يبقى تحافظ على بيتها .. وتيجي تشوفك في بيتكم أو تتقابلوا بره .. عادي.
   
   المهم الموضوع في إيدك أنت .. تحجمي وتتعاملي صح وفترة وهتعدي بإذن الله .. سيما لما تتخطبي وتتزوجي وحياتك تمشي.
  
"
72371,"
   انا كنت ف مصيف و كان معي عائلتي و بنت عمي وزوجها واولادها الصغيرين و بردو زوجها كان بيحب يهزر ويتكلم كتير وكان بيستغل الاولاد كنت ديما بكلمهم واسأل عليهم كان بيستغلهم عشان يكلمني فبطلت اكلمهم خالص ولما بحب اشوف بنت عمي عشان صلة الرحم بقابلها برا لوحدها فرق بيني وبينة ٢٠ سنة
  ","

   حالة مراهقة متأخرة .. معروفة ومتكررة !
   
   والقرب بيشجع وبيحاول يلبسها غلاف واهم من الشرعية .. وهي عك، وعك كبير كمان.
   
   أنت صح.
  
"
72372,"
   بعد إذنك يا شيخ أنا كنت متخاصم مع واحد صاحبي من 3 أسابيه كده ، وطبعا كل واحد مش شايف ان هو اللي غلطان ، المهم صاحبنا بيصالحنا علي بعض أنا قلتله معنديش مانع اما هو بقي بيقول لا اللي غلطان يعتذر وكده ، ومشينا من غير صلح ، هل كده بقي أنا هيبقي عليا ذنب بعد كده ؟؟
  ","

   عملت اللي عليك.
  
"
72373,"
   ياشيخ لو خطيبي بنت عمه قده واخته في الرضاعه ووالدته يوم خطوبه بنت عمه بتقوله بوسها عادي كنوع من التهنئه أو كده وأنا غيوره لأبعد حد .. أعمل إيه وايه هي حدود التعامل مع الاخوه في الرضاعه
  ","

   نفس التعامل مع إخوة الأب والأم !
   
   ما تخلطوش بين الغيرة وبين عدم الثقة في النفس.
  
"
72374,"
   يا شيخ انا زوج اختي بيحب يهزر معايا كتير واوقات مثلا يغيظ اختي بيا ويقولها متطلعتيش زي ليه الموضوع كان عادي عشان كانوا مسافرين برا وكدا دلوقتي هم استقروا وهو دايما عاوزني اخرج معاه واهزر معاه انا فرق السن بيني وبينه ١٨ سنه مثلا وهو بيقولي انتي اختي بس انا بحس انو اختي انا بتغار مني وحقها
  ","

   ابعدي عنه تماما .. حجمي علاقتك وتعاملك معه تماما .. احذري تماما.
   
   الرجل مش مظبوط من الآخر.
  
"
72375,"
   شكرا لحضرتك انا كنت هقع في عك ملهوش اخر بس الحمد لله ربنا نجاني و كنت بفتكر كلام حضرتك .. جزاك الله الجنة .
  ","

   اللهم جميعا ..
   
   الحمد لله رب العالمين.
  
"
72376,"
   غ.س طب افرض نفس الوضع بس قرايبها دول اخواتها ف الرضاعة ؟
  ","

   لو اخواتها في الرضاعة فعلا = يبقوا اخواتها !
   
   ملكش حق تغير.
  
"
72377,"
   والله يا دكتور محتاجه الرد جدا تعرفت ع شاب ف الاسك وبنتابع بعض عادي بس دخلي ع انستا وبدأنا نتكلم كلام عادي جدا مش ضروره بس احوال بعض مثلا هزار ومفيش اي حاجه او كلمه غلط حصلت دا يبقي حرام او لازم ابعد اعمل ايه
  ","

   عك .. وأنت عارفة إنه عك.
  
"
72378,"
   طب يا شيخ انا وخطيبتي مستنين رأيك الي هيكون الحاسم بينا هيا دايما عندها ولاد خالها وعمها وبتهزر معاهم كتير وانا بتضايق جدا من دا وبفضل اقولها مينفعش ولأني كمان بغير عليها جدا مش د الصح ولا انا كدا مزودها؟
  ","

   أنتم بتحملوني مسؤولية كبيرة والله !
   
   على أد فرحتي بثقتكم دي .. على أد ما بخاف جدا ..
   
   اللهم السداد والعفو.
   
   أما السلام ورده (يعني السلام عليكم .. مش المصافحة؛ فالمصافحة حرام) والسؤال العابر عن الأحوال والبابا والماما في اجتماعات العائلة وهكذا = فلا بأس به .. لحقوق الرحم والقرابة.
   
   وأما الهزار والتعليقات باستمرار واللايكات بقلوب والتباسط في الحوار = فغير مقبول .. لا مع قريب ولا بعيد.
   
   متربيين سوا .. زي الإخوات .. واخدين على بعض = كل ده ملوش قيمة في ميزان الشرع !
   
   الحد حد.
   
   لا بنقول نكون مجليطين وقلالات الذوق .. ولا في الوقت نفسه نقبل التمييع اللي بنشوفه في واقع عائلات كثيرة.
   
   كلامي كله هذا في الوضع الطبيعي ..
   
   فإن خطبت البنت وتزوجت فعليها مراعاة حق هذه العلاقة في حياتها، سيما لو كان رجلها غيورا .. وأولاد العم والخال (وكذا بنات العم والخال مع الرجل عشان الإنصاف لما يكون الوضع معكوس) المفروض يكون عندهم إحساس تلقائي ويقدروا إن الوضع اتغير .. طاعة لحدود الشرع، ثم عملا بالأصول ومقتضى المروءة !
   
   ولو طلعوا ما بيحسوش ولا بيقدروا فاحنا اللي نوقفهم عند حدهم بلطف وحسم .. عشان يفهموا إن الدنيا معدتش زي الأول .. ببساطة تامة.
   
   ونصيحتي لكما ما تخلوش الحاجات دي تعكر علاقتكما ما دام الأصل هو المودة والتوافق والثقة المتبادلة .. كل واحد يحط نفسه مكان التاني ويعمل اللي يقدر عليه فيما يطيب خاطره .. وتمشي الدنيا بإذن الله ..
   
   وفقكما الله وحفظكما.
  
"
72379,"
   الرد ده ف كتاب صحبة  الجننة ص ٩٣ 😎
  ","

   الناس المذاكرة اللي تستاهل امتياز 😃
  
"
72380,"
   غ.س
طب لما مفيش حد بيتعاقب بذنب حد ليه لما بنقول كما تدين تدان اللي هو اللي بتعمله في بنات الناس هيتعمل في أختك أو حد من قرايبك.
دايما بيبقى خوفي إني أتعاقب بذنب أخويا..
  ","

   خرافة: ""دقة بدقة .. ولو زدت لزاد السقا"" !
   
   كم أنبتت من رعب وشكوك .. وصدت عن توبة نصوح .. وأوهمت بأخذ البريء بجناية المعتدي ..
   
   وكأن الأخت الغافلة أو الزوجة المصون أو البنت النقية مجرد متاع مؤاخذ -ولا بد- بتعدي أخ مستهتر أو زوج خائن أو أب مفتون !
   
   حاشا لله .. بل قال سبحانه: "" ألا تزر وازرة وزر أخرى • وأن ليس للإنسان إلا ما سعى"" ..
   
   القضية في أن الخبث ينتقل بعدوى التربية والمجاورة .. فإذا خبث الراعي = تأثرت به -في الغالب- الرعية ..
   
   أما من حفظت نفسها وعرفت ربها = فالله أحكم وأكرم من مؤاخذتها بجريرة رجل؛ لمجرد أنها من محارمه !
   
   وبالتالي: لا حجة لأحد إذ يتعذر بغيره فيما جنت يداه ..
   
   ومن تاب = تاب الله عليه !
   
   لو كان لك في ماضيك ما كان ثم تبت وصدقت توبتك = فكن موقنا بأن الله سيحفظ زوجك وأختك وبناتك .. ولا يتسلل لك الشك القاتل؛ فهذه أولى مداخل الشيطان التي ييئسك بها من القبول ..
   
   اسمع: "" إلا من تاب وآمن وعمل عملا صالحا فأولئك يبدل الله سيئاتهم حسنات وكان الله غفورا رحيما"" !
  
"
72381,"
   يا شيخ
عليا 16 يوم من رمضان نفاس 
وبصوم الايام دي بس الصيام  صعب عليا اوي لأنى برضع واللبن قليل اوي 
هل ينفع اطلع فلوس عن كل يوم ولا اعمل ايه؟
  ","

   نعم؛ تكفيك الفدية فقط.
  
"
72382,"
   ياشيخ خطيبي طيب بيحاول يرضيني بالهدايا بس انا مش مرتاحه معاهه خالص مفيش كلام بينا بنفضل اكتر من ساعه عالتليفون مش لاقين كلام نقوله لبعض ولما واجهته بكده قال انو بيحبني بحسه انسان ميت حرفيا، خايفه اكمل اكون بتعس نفسي باقي حياتي وبحكم عليها بحياه ميته وخايفه افسخ اكون خسرت طيبته.اعمل ايه ابعد ولا ف حل
  ","

   مشكلتكم إنكم دايما عايزين حد يقرر عنكم .. حد يختار لكم وأنتم تنفذوا !
   
   ودي مصيبة الحقيقة ..
   
   لأن في النهاية أنتم بس اللي عارفين عاوزين إيه، وتقدروا تتأقلموا وتتحملوا إيه، وما تقدروش على إيه !
   
   أنت اللي لازم تحددي استمرار الوضع ده يسعدك ولا لأ .. وفيه فرص لتغييره ولا لأ .. وعندك وعي بإن كل قرار وله تمنه وتبعاته ولا لأ .. بناء عليه تاخدي قرارك وأنت مستعدة لتبعاته، أيا كان القرار.
  
"
72383,"
   ي شيخ انا في واحد عايز يخطبني و احنا مرتبطين 
و بيقولي ان باباه مش موافق عشان مامتي و بابا منفصلين و أنه شايف اني هبقى زيهم لما اتجوز 
هل دي مبرر مقنع للرفض و هل اكمل مع الشاب دا  رغم أن احنا بنحب بعض و لا لا
  ","

   ده بيخلع بشياكة يا هانم !
   
   اللهم إني أبرأ إليك من (مرتبطين) دي .. تلك الكلمة الباردة الماسخة المتجرئة على حدودك.
   
   يا رب نتعلم ونفوق ..
  
"
72384,"
   رايح انهاردة للمره الخامسة اطلبها من والدها ادعيلي بالتيسير يا مولانا
  ","

   أقر الله عينك بما يرضيه عنك ..
  
"
72385,"
   انا شبه معقده من الرجاله بسبب الي عمله ابويا فيا وف امي واتقدملي حد هو طيب ومنتكلم فتره حاليا لحد مايخلص جيش بس منتكلم بعلم اهلي  عملت استخاره وشوفت اني بقرء سوره الضحى 🤨دا خير؟ طمني ي شيخ ممكن ربنا يعاقب ابويا ويبعت لبنته حد زيه؟
  ","

   محدش بيتعاقب بذنب حد.
  
"
72386,"
   ابن عمى عاوز يجى يتقدم ى شيخ وكان بعت حد ليا يقولى عاوز يعرف رأيي الاول بحيث لو"" لا ""ميجيش ولو كان فيه قبول يجى بس انا مردتش اقول"" اه ""او"" لا"" قولت يجى من الباب والرد ياخده من اخويا الكبير ( والدى متوفى)  غير كدا انا مش هتكلم 
كدا صح ولا ايه ؟!!
  ","

   لا مش صح !
   
   قولي آه أو لأ .. عادي.
   
   هو عشان قريب فوضعه حرج .. عايز يدخل البيت بناء على قبول مبدئي منك ..
   
   مجرد آه أو لأ .. بس.
  
"
72387,"
   خطيبى بيقعد يكلم معايا ف العلاقه وقالى انا بشوف افلام علشان بكون تعبان انا خوفت منه 
فضلت اكلم معاه براحه وان الافلام حرام يقولى بتصابرنى انا خايفه منه جدااا بس محسستوش بحاجه وعديت اليوم بس مش عارفه اتعامل معاه
  ","

   لازم تعيدي نظر في الموضوع كله !
   
   كونه يتكلم في حاجة زي دي بهذه الجرأة واللامبالاة = مصيبة.
   
   ممكن شاب يقع مرة في مشاهدة حاجة زي دي مثلا لكن بيفضل عارف إنها ذنب يستحي منه ويسارع بالتوبة حتى يهجره تماما .. أما إدمان هذا الأمر ثم الكلام عنه ثم التبجح بإنها بتصبره = فدي للأسف مصيبة بتدمر البيوت بعدين !
   
   وبيتزوج ويفضل برضه أسير لهذا القرف .. مش بتصبره لا دي بتطفئ شهوته أصلا فيكون فاشلا في الممارسة الفعلية؛ لأن الأفلام دي بتفسد تصوراته بوهم مصطنع .. وتدخل الزوجة في حلقة من الضياع ..
   
   لازم وقفة .. قد تصل لإنهاء الارتباط بلا تردد.
  
"
72388,"
   قولي على عادة مفيدة أعملها أول ما أصحى من نومي وقبل ما انام؟
  ","

   أذكار النوم والاستيقاظ !
   
   وزد ألا تنم وفي قلبك لأحد من المسلمين تمني الشر .. حتى من ظلموك ولم تسامحهم، انتظر فيهم القيامة وفقط .. لا تكافئهم بعدوى قلبك بالكراهية.
  
"
72389,"
   ادخل اقوله  ""وحشتني""؟
  ","

   بل قومي صلي واستغفري الله ونامي !
   
   من ذل قلبه على باب الخلق = وكله الله لهم ..
   
   ومن اعتصم به وخافه = نجاه وأغناه وكفاه.
  
"
72390,"
   انت ثري يا شيخ و لا على باب الله زينا ؟
  ","

   حقيقة الثراء = لزوم باب الله.
   
   حقيقة والله .. مش دروشة ولا كلام إنشاء !
  
"
72391,"
   شيخنا متواضع جدا ماشاء الله علية ❤
  ","

   ده مش تواضع .. ده تصالح مع النفس !
   
   وفرق بين التصالح وبين الكبر أو التطبيع مع العيوب والذنوب ..
   
   أنا راضي عن نفسي وعن عقلي زي ما هو .. مختارش أكون حد غيري ..
   
   لكن ده لا يمنع وقوفي على عيوبي ومحاولاتي الدائمة لإصلاحها .. ومعرفتي بذنوبي وعدم توقفي عن التوبة.
  
"
72392,"
   إذا كنت مستيقظ أخبرني كيف حال قلبك الآن؟؟
  ","

   على باب الكريم.
  
"
72393,"
   هيراضينا !
  ","

   لو رضينا !
  
"
72394,"
   وما كان الله معذبهم وهم يستغرون
  ","

   أستغفر الله العظيم الذي لا إله إلا هو، الحي القيوم .. وأتوب إليه ..
  
"
72395,"
   إذا كان بإمكانك أن تعيش بعقل شخص آخر لمدة يوم، فمن ستختار؟
  ","

   أختار نفسي يا آسك ! 😌
  
"
72396,"
   وانا ايضا أشهد الله انى احبك فيه .. ولم اتذكرك يوما إلا دعوتك لك .
واجد فى كلامك ما يجعلنى اكون أكثر تفاهما ونضجا 💜
جزاك الله عنا كل خير ونفعك بك..
سلمت من كل شر وحفظك الله وجمعنا الله بك فى الجنه جميعا.
  ","

   يا رب .. يا رب ..
   
   رضي الله عني وعنكم جميعا ..
   
   هسيبكم شوية .. رايح موعد التحفيظ للشباب.
  
"
72397,"
   اشهد الله اني احبك فيه
بثق في كلامك جدا يا شيخنا واعلم انه صح جدا ومع ذلك بتيجي مواقف مش بنفذه فيه وبزعل من نفسي
وجه ليا كلمة انصحني ودلني 😅
  ","

   كلنا بنتعلم ..
  
"
72398,"
   عادي أسأل خطيبتي عن ميعاد الدورة الشهرية لمراعاتها خلال الفترة دي ؟
  ","

   لا طبعا !
   
   ما تدخلش خالص في المساحات دي في هذه المرحلة.
  
"
72399,"
   ي شيخ انا بكراش على وحدة معايا بالكليه ومش عارف اعمل ايه .. انا عايز اشيلها من قلبي خالص قلي ازاي بالله عليك !
  ","

   غض بصرك = يسكن قلبك.
  
"
72400,"
   لو بدور علي عروسه ووالدتي بتفرجني علي صور عرايس اختار منهم 

هل كده انا باخد زنوب  علي البنات الي بشوفها دي؟
  ","

   لا يا شهريار الزمان 😅
  
"
72401,"
   ايهما الاصح كلام العين ام نطق اللسان 💜
  ","

   ما وقر في القلب.
   
   كم من عيون مخادعة .. وألسن كاذبة !
  
"
72402,"
   غ.. س.. 
ومن قبل م أكمل قراءة الأنسر دي توقعت كلمتك المعهودة في هذا المقام غلّي نفسك ⁦♥️⁩
  ","

   شعارنا الحصري :)
  
"
72403,"
   طب هى صح أن هى قالتله ولا ده غلط
  ","

   من الآسك:
   
   س: بحب شخص محترم وتفكيره تتمناه أي بنت عاقلة نفسها ف راجل سوي علشان تبني بيت جميل معاه، ينفع أقوله أريدك زوجا ؟!
   
   ج: - لا ما ينفعش !
   
   = ليه ما ينفعش مش السيدة خديـ…
   
   - قبل ما تكملي بس .. اسمعي مني:
   
   1) لو هو يعرفك فعرضك هيكون معدوم المعنى لأنه لو عايزك كان زمانه اتقدم وخبط عالباب.
   
   2) لو مش عارفك فغالبا هو مرتب طريقه وناوي على اختيار تاني .. أو مش مرتب وطلبك هيتقابل يا بالرفض من أساسه وساعتها هتتجرحي وتزعلي من نفسك إنك اتكلمت.
   
   يا بالموافقة المشروطة إنه يتقدم ويشوف هيحصل قبول ولا لأ طبعا .. ولو محصلش فالموضوع مش هيعدي عليك زي أي واحدة تقدملها حد ومحصلش نصيب !
   
   هتفضل فكرة إنك اتكلمت وطلبت مزعلاك.
   
   3) الخيارين اللي فاتوا دول في حالة إنه إنسان محترم فعلا و(دوغري) .. أما لو طلع حد زبالة (ودول كتير جدا على فكرة للأسف حتى فيمن يبدو ظاهرهم زي ما حضرتك قلت) فوقعتك ساعتها هتكون سودة !
   
   من الآخر هيسيبك وأنت بقايا إنسان .. كأرض خراب مجرفة .. فاقدة للثقة في كل شيء وكل أحد وأولهم نفسك.
   
   4) طب هو يعني مفيش سيناريو يمشي سليم (سواء حصل القبول أو لا) زي عصر الصحابة والسلف وكده .. أقولك أندر من الندرة في زماننا هذا .. والنادر لا حكم له.
   
   5) يبقى الخلاصة:
   
   غلّي نفسك.
   
   ونصيبك هتاخديه يا بنت الناس .. وغضي بصرك وما تتماديش مع الأفكار والأحلام ..
   
   كم من درب نحسب أن فيه السعادة .. وهو مجرد أوهام.
  
"
72404,"
   انا دخلت اعترف لواحد عن حبي وبجد خذلني وندمانه ان عملت كده ومش عارفه اعمل اي
  ","

   تنسي ومعدتيش تعملي كده تاني !
   
   ولو خذلك معناها إنه رفض وقفل الباب = فهو عمل فيك وفي نفسه أكبر معروف لأن غيره هيستغل موقفك ده بأبشع صورة ممكن تتخيليها .. وفي النهاية يتركك برضه مجرد بقايا ..
   
   غلّي نفسك !
   
   احفظي قلبك ومشاعرك لوقت مناسب ووضع لائق.
  
"
72405,"
   الرجل يقدم نفسه في الحلال، أو يظل صامتًا في الظلال، غير كده لعب عيال. 
والله مخمخت عليها .. بديعة يا شيخنا، ما شا الله حولك ع قول الشوام :)
  ","

   أخي وشيخي وحبيبي .. عديل روحي وهدية القدر الأزلية منذ اللقاء الأول ..
   
   كنت قفلت وما شفت السؤال أمس بس لمحت صورتك في الإشعارات، فتحرك قلبي !
   
   تماما كما تحرك عند وداعنا الأخير على مشارف مكة .. جمعنا الله على خير حال وأسعده ..
   
   من أراد أن يعرف رجلا أدخر حبه عدة في الدنيا، وكرامة في الآخرة (آمين) .. فهو الدكتور معاذ.
   
   لو أملك يا قرة عيني لأغمضت جفني على معناك فلا ينال منه حسد الدنيا .. غير أني ها هنا أتلمس بركة صدق الصحبة هنا .. في كل ما بحياتي من نعم، وأنت من أجلّها !
   
   الحمد لله عليك ..
   
   وعلى كل من أكرمني الله بمودتهم.
   
   ألقاكم يا صحبة الجنة 💚
  
"
72406,"
   الواحد تعب نفسيا وذهق  جوزي مش بيقول اي كلمة حلوة ليا نهائي بحس انه حجر وانا بتحول وهابقي زيه لو ف زميل بيشكر فيا بحس اني فرحانه بدأت اكرههه يوميا اقسم خناق واطلب منه و اكتبله شعر ونثر وهو  ولا بيحس بجد تعبت ممكن حل قاطع لو اعرف انه كدا مكنتش اتجوزت بس معايا ابن منه هل من مجيب يطيب خاطري لاني ابكي😢
  ","

   المشكلة في هذه الحالات إن كل واحد بيكون مركز هو محتاج إيه وبس .. مش بيحاول يحط نفسه أبدا مكان الطرف الآخر !
   
   أنت مركزة في احتياجاتك العاطفية وبتحاولي تعطي على طريقتك أنت حاجات شخصيته العملية مش هتفهمها ولا تقدرها (شعر ونثر وورد وشموع ..) .. بالتالي هتشوفيه عبارة عن واحد عديم الروح وتسيطر عليك الفكرة .. وتكبر بينكم الفجوة !
   
   وهو من الناحية التانية شايف الحب في إنه يكون مكفي بيته، وكافف أذاه عنك، بيعاملك كويس، وبيشتغل عشان يجيبلك اللي محتاجاه .. ومش واخد باله إن كل ده وإن كان عظيما ومن دلائل الحب بلا شك غير أنه ليس كافيا للمرأة، العاطفية تحديدا .. لازم مؤانسة وكلام حلو وإشباع لذلك الاحتياج عندها .. بالتالي هيشوفك نكدية ومأفورة ومحملاه فوق طاقته ومش مقدرة !
   
   هو ده اللي بيحصل في غالب العلاقات غير المستقرة .. كل واحد واقف مكانه وبيبص عالتاني من منظاره هو بس !
   
   والحل ؟!
   
   الحل كل واحد يحاول يفهم التاني واحتياجاته وطبيعته ..
   
   أنت تفهمي إن ده طبع فيه محتاجة تتعايشي معاه وترضي بتعبيره عن حبه من خلال زوايا أخرى وإن كانت بالضرورة مش نفس ما تريدين !
   
   تنمي المميزات وتحبيها وتستمتعي بها وتشجعيه يستمر ويتحسن وتساعديه يطلع أفضل من عنده .. ثم تتأقلمي مع ما يبقى من قصور لا بد منه ..
   
   وهو محتاج يفهمك ويشتغل على نفسه شوية ويقدر احتياجاتك وما يسخرش أو يستخف بها ..
   
   بالتالي هتوصلوا لمنطقة وسطى بين طبعيكم المختلفين .. مريحة لكليكما، وغير مستنزفة لأحدكما.
  
"
72407,"
   ازاي اتعامل مع خطيبي بشكل ملتزم من غير تجاوز و في نفس الوقت يظهر الود مايكونش حاسس إني مش طايقاه
و الملاطفات الطبيعية بين الناس ما انا لما هقول شكرا و ابتسم و الحاجات دي اكيد هيكون ظاهر فيها حب
  ","

   اقرئي دول:
   

    https://www.facebook.com/m.atiia.soliman/posts/851582324921614
   


    https://www.facebook.com/m.atiia.soliman/posts/1115170415229469
   

"
72408,"
   طب ي شيخنا لو أذنه كبيره شويه بس ملامحه حلوه اوي ووسيم  اقبله ولا ايه؟
  ","

   البنات وصلت لدرجة غير منطقية وبتدقق في حاجات 😁
   
   شكلي هعتذر لصاحب السؤال الفائت 🙃
  
"
72409,"
   البنات وصلد لدرجه من التفكير غير منطقية وبتدقق علي حاجات تافهه جدا
  ","

   لا يا غالي .. محدش يقدر يتفه من رغبات حد !
   
   لما شاب يقول مثلا عاوزها بيضا .. عاوزها قصيرة أو طويلة .. إلخ ..
   
   كل واحد حقه يطلب ما يجد فيه سكنه !
   
   المهم نكون فاهمين إن محدش كامل .. وعارفين نقدر نتعايش مع إيه ونتحمله قصاد إيه .. وهكذا ..
  
"
72410,"
   هو ينفع ارفض عريس عشان اقصر مني  ؟؟؟؟؟  
اهلي مش مقتنعين ب ان الطول فارق معايا حتي لو الشخص عاجبني وكويس جدا  🙄
  ","

   حقك !
   
   بس نصيحتي لو ده عيبه الوحيد = احمدي ربنا عليه ..
   
   في النهاية محدش كامل .. والقرار قرارك.
  
"
72411,"
   إذا كان بإمكانك فعل شيء واحد لتغيير العالم، فماذا سيكون هذا الشيء؟
  ","

   ليس من شأني تغيير العالم !
   
   شأني ألا يغيرني هذا العالم لنسخة لا أحب أن ألقى الله بها ..
   
   شأني أن أخرج منه بذكر جميل، وأثر نبيل.
  
"
72412,"
   وما خفي كان أعظم يا شيخ، ومن هنا انا بدعو حضرتك والمتابعين اننا نعمل حمله كبيره جدا ننشر فيها لايفات حضرتك خصوصا كن رجلا علي أوسع نطاق علي السوشيال، كل يوم ناس بتسمع وكل يوم ناس بتتعلم وبتفهم، ربنا يجعله في ميزان حسناتك، ياريت حضرتك تحط اللينكات هنا علي السؤال ده
  ","

   الله يكرمك .. ربنا يستعملنا ..
   
   هختم بهذا السؤال ..
   
   دي لينكات اللايفات كلها ..
   
   اصنع عالمك الخاص:
   

    https://www.facebook.com/m.atiia.soliman/videos/1300931739986668/
   

   غلّي نفسك:
   

    https://www.facebook.com/m.atiia.soliman/videos/1305808432832332/
   

   كن رجلا:
   

    https://www.facebook.com/m.atiia.soliman/videos/1312807958799046/
   

   فاستقيما:
   

    https://www.facebook.com/m.atiia.soliman/videos/1321356817944160/
   

   لأن الحلال أجمل:
   

    https://www.facebook.com/m.atiia.soliman/videos/1333654656714376/
   

   لماذا نتزوج، ومن نتزوج ؟! :
   

    https://www.facebook.com/m.atiia.soliman/videos/1349637431782765/
   

   من أول نظرة:
   

    https://www.facebook.com/m.atiia.soliman/videos/1366156033464238/
   

   لقاء مفتوح:
   

    https://www.facebook.com/m.atiia.soliman/videos/1373121009434407/
   

   كرسي الاعتراف:
   

    https://www.facebook.com/m.atiia.soliman/videos/1383095715103603/
   


    https://www.facebook.com/m.atiia.soliman/videos/1383115048435003/
   

   الحب .. أيها الزائر المنتظر:
   

    https://www.facebook.com/m.atiia.soliman/videos/1427942897285551/
   

   لا تذكره أبدا .. لا تتجاوزه أبدا:
   

    https://www.facebook.com/m.atiia.soliman/videos/1454248847988289/
   

   فرصة:
   

    https://www.facebook.com/m.atiia.soliman/videos/1469011923178648/
   

   ذكريات:
   

    https://www.facebook.com/m.atiia.soliman/videos/1482898151790025/
   

   النسيان قرار .. مش زرار:
   
   ( ١ / ٢ ) :
   

    https://www.facebook.com/m.atiia.soliman/videos/1527835560629617/
   

   ( ٢ / ٢ ) :
   

    https://www.facebook.com/m.atiia.soliman/videos/1527841867295653/
   

   توضيح الواضحات:
   

    https://www.facebook.com/m.atiia.soliman/videos/1564614870285019/
   

   خايف أظلم:
   

    https://www.facebook.com/m.atiia.soliman/videos/1626517180761454/
   

   أنت مش بابا:
   

    https://www.facebook.com/m.atiia.soliman/videos/1806787436067760/
   

   قرارك أنت:
   

    https://www.facebook.com/m.atiia.soliman/videos/1969550863124749/
   

   قواعد في الابتلاء:
   
   ( ١ / ٢ )
   

    https://m.facebook.com/story.php?story_fbid=2360240840722414&id=100002095644279&sfnsn=mo
   

   ( ٢ / ٢ )
   

    https://m.facebook.com/story.php?story_fbid=2360262407386924&id=100002095644279&sfnsn=mo
   

   ظالم .. ولا مظلوم ؟! :
   
   h
  
"
72413,"
   غ.س 
والله يا شيخ اني مذهول مما أراه !
أعلم ان كبت جماح العواطف ليس بسهل ونيرانه تزداد عاما بعد عام أري ذلك في نفسي قبل ان اراه في الأخرين .أضعف كثيرا وأشعر أني بحاجه لري ظمأ ذلك القلب العليل ولكني أصبره بأن ريان الحلال قادم مهما طال الطريق . ادع الله لي بالثبات وبالزوجة الصالحة.
اللهم أهد شبابنا 🙏
  ","

   الله يروي الجميع 🤲🏼
  
"
72414,"
   غ س 
هو الزواج مش مقياس للسعاده يشيخ!!؟
  ","

   روحوا اسألوا بعض المتزوجين اللي بيناموا كل ليلة على رجاء تكون الأخيرة .. عشان يرتاحوا من الهم اللي مش عارفين يتخلصوا منه !
   
   بلاش هبل وسذاجة.
   
   الزواج نعمة كبيرة .. لكنه مش جنة .. ولو ما صحش بيصبح من أكبر ابتلاءات الحياة ..
   
   بالتالي لا ينال التوفيق إلا بطاعة الله.
   
   فإن ابتليت بعدُ صبرت .. لأنك تعلم أنك ما عملت إلا برضاه.
  
"
72415,"
   غ.س كلامك صح 100% يشيخ والل بيحصل بعدين بلاوي وللأسف الكلام مبيدخلش دماغنا لازم نجرب بنفسنا وناخد فوق دماغنا عشان نتعلم💜
  ","

   وأنا نفسي حد يتعلم .. ما يصرش يكون رقم إضافي في قائمة الفشل والحزن !
  
"
72416,"
   😂😂😂😂
مستغرب ثانوي ؟!
خد التقيلة إعدادي ومرتبطين وكتير وده كل تفكيرهم ، بص الواحد من كتر ما شاف حس انه خلاص مافيش امل جاي منها ولا رايح فيها لا بيت يعلم ولا مسجد ولا مدرسة ولا حتي تلاقي العيل صايع وصاحب فكر وقضية ده صايع وفارغ وتافه كذلك البنات .
  ","

   ما هو لو صاحب فكر أو قضية في الدين أو الدنيا حتى مش هيبقى صايع !
   
   احنا مش عاوزينهم مثاليين .. عاوزينهم عالأقل ما يحرقوش أجمل أيامهم دي في كلام فارغ ملوش أي لازمة.
   
   وبيلبسوا في الحيط برضه والله .. مهما كانوا فاكرين إنهم ناصحين وكده ..
   
   الله يعين.
  
"
72417,"
   معذرتا ياشيخ انا أولا مش مع انهم يستمرو في معصيه بس 3 سنين في كلام بينهم دا مؤشر إن في حب مش مجرد إعجاب ولا ملئ فراغ انا شايف دا كده ظلم انها تعلقه 3 سنين وتيجي تكسره بدون داعي علي الاقل تمنع الكلام بس بأسلوب في جبر للخواطر يعني تقوله يجي يتقدم ولوغير مستطيع يصبر ويدعي ربنا يجمعهم فبلاش جفاء بعدموده
  ","

   لا والله ملء فراغ عادي جدا !
   
   وخمس وست سنين .. وبتتفاجئ إنه خطب غيرها ..
   
   الرجل يقدم بحبه في حلال .. أو يظل صامتا في الظلال.
   
   غير كده = لعب عيال.
  
"
72418,"
   كنت قاعده بعيط من ساعتها لان لما حد بيحاول معايا بصده ولو حصل كلام بمنعه بس بيتقالى فى الاخر انت مفكره نفسك مين والبنات ألف مين يتمنانى وهتعنسي وكلام من هذا القبيل ونفسيتى اتأيرت بس شكرا لحضرتك انك جيت فى وقتك جزاك الله عنا كل خير 💚💚
  ","

   حيوانات يا بنتي !
   
   ربنا يحفظك واللي زيك .. ويهدي العاصي.
  
"
72419,"
   ردا علي استغرابك يا شيخنا انا عندي 23سنه واشتغلت مدرسة ثانوي برايفت وفي المدرسة قربت منهم اوي ودماغهم كلها كده كل بنت عندها أكتر من تجربة واللي  مجربتش بتبقي مدايقة ونفسها جدا 
فربنا يحفظهم يعني بحس تفكيرهم في دا هروب من واقعهم وتطلعهم للمستقبل
  ","

   احنا محتاجين شغل كتير .. كتير أوي !
   
   الله المستعان.
   
   وييجي واحد أعمى القلب والبصر يقولك أنت ما وراكش إلا الكلام في العلاقات !
   
   ربنا الهادي.
  
"
72420,"
   مش ظلم بالمعنى ده يا شيخ للأسف البنات بيبقى عندهم فكرة اني لو كنت اديتله فرصة كان زمانه قالي نرتبط رسمي هه وده يعني بلح 💁‍♀️
  ","

   يا جماعة الحالة اللي زي دي مالهاش إلا رد من اتنين ..
   
   1) يا تكون بتبادله القبول لأي سبب، سواء زمالة أو جوار .. فهتقوله تفضل اتقدم .. وبس.
   
   ولو هو رجل محترم وصادق فعلا هيتقدم.
   
   2) يا ما تكونش راغبة فهتعتذر بكلام حاسم .. مش بفكر الوقت .. معنديش استعداد .. آسفة.
   
   ولو طول في الكلام = بلوك .. وبس.
   
   أي حاجة غير كده = عك !
   
   نتعرف بأه ونشوف هناخد على بعض ولا لأ ومش عارف إيه = فالحقيقة كل المصايب بتبدأ نفس البداية دي .. مفيش واحد بيروح يقول لواحدة عايز أتصرمح معاك !
   
   ياما أعراض انتهكت وكانت البداية دوما وعد بالزواج ..
   
   مش بقول إن النهاية دوما وصول للفاحشة .. لكن أقل ما فيها تجربة مريرة، الله أعلم متى تتعافى المشاعر المغدورة وتعود الطاقة المستنزفة وتسترد الثقة الضائعة بعدها !
   
   يا رب نفوق ونفهم.
  
"
72421,"
   غ.س
ي شيخنا احنا كبنات بنفرح لما حد يقول لينا كلمة حلوه او يعجب بينا لاننا بالفطرة بنحب الاهتمام! ،ما بالك حد يجي ويقول لينا انه معجب بينا وبيحبنا وعايز يرتبط بينا حتى لو بيشتغلنا ، وكمان احنا بنخاف نعنس لان معظم الى حوالينا مرتبط! ،انا صحابى بيقولوا عليا معقدة لانى رافضه الارتباط. انا17سنه!!.
  ","

   ومين ما بيحبش الاهتمام ؟!
   
   لكن لو قبلت الاهتمام ده من أي باب .. لو ما حفظتيش قلبك وقفلت على مشاعرك لوضع يليق بها في حلال = فده اسمه رخص الحقيقة .. ملوش مسمى تاني !
   
   اللي فاكرة إنها بنصاحتها بأه وإنها يعني ما تبقاش معقدة عشان تتجوز وما تعنس (على فرض صحة الفكرة دي أصلا) = فدي واحدة أمر ربنا مش في حساباتها أصلا .. ومش فاهم ازاي متوقعة تلاقي بركة وخير في حياتها .. حتى لو اتجوزت .. عشان محدش ساذج يقول إن اللي ارتبطوا بيتجوزوا !
   
   من امتى والجواز مقياس السعادة أصلا ؟!
   
   هو احنا عايشين ليه في الدنيا ؟!
   
   أنتم بتفكروا ازاي يعني من هدفكم في الحياة ؟!
   
   فين حلال وحرام في معادلاتكم ؟!
   
   17 سنة وده تفكيركم في المرحلة الحرجة دي ؟!
   
   يا وجع القلب بس.
  
"
72422,"
   أقولك أنا .. أنا يكلمه بقالي ٣ سنين ببعد وأرجع ودلوقتي حاسة إني هبقى أنانية جدا لو بعدت وسيبته لوحده
  ","

   طيب على فرض إنها أنانية !
   
   تبقي أنانية ولا مستمرة في معصية ؟!
  
"
72423,"
   ف واحد بيحبني وعايز يكلمنى بس انا رفض مدتهوش فرصه حتى اسمعه تحت بند ان ده ارتباط وحرام كده ظلمته
  ","

   ظلمتيه ليه وازاي ؟!
   
   منا لازم أفهم دماغكم دي الأول قبل ما أجاوب إجابات بديهية المفروض ..
   
   يعني إيه يخلي واحدة محترمة تظن إن قفلها لباب العك ومعصية ربنا ظلم .. بجد نفسي أفهم !
  
"
72424,"
   سمعت خالي عن غير قصد وهوا بيكلم واحدة _ مش زوجته - كلام مش كويس، نزل من نظري جدا المفروض اعمل ايه؟
  ","

   اسمع ده:
   

    https://www.facebook.com/m.atiia.soliman/videos/1806787436067760/
   

"
72425,"
   أنا ٣٠ سنة واحب زميلي في العمل .. بدعي أن ربنا يهديه ويجمعنا في الخير .. هل هذا حسن ظن بالله .. أمي دعت امبارح أن ربنا يبعده عني .. النهارده اتخانقنا 😊
  ","

   بل هذا عبط .. للأسف !
   
   اللي ما يخبطش باب بيتك = ما يستاهلش تفكري فيه.
  
"
72426,"
   عودا حميدا شيخنا  لاتغيب علينا.الله يكون بالعون
  ","

   الله يحفظكم ..
   
   معلش .. نتعايش مع الوضع الجديد ..
  
"
72427,"
   احب الاصوات ليك يا شيخنا؟
  ","

   من الأحياء: الشيخ حسن صالح / الشيخ عبدالرشيد صوفي / الشيخ صابر عبدالحكم
   
   وأعشق المنشاوي .. وأطرب لمصطفى إسماعيل ..
   
   ولا يكافئ الحصري عندي أحد.
  
"
72428,"
   أحب سور القرآن لقلبك ❤
  ","

   سبحان الله !
   
   من يوم وصلت أمريكا 3 / أكتوبر
   
   بدأت أول صلاة فجر من البقرة ..  وبقرأ ختمة بالترتيب في الصلوات الجهرية ..
   
   فجر اليوم بدأت سورة الإسراء
   
   نصف القرآن !
   
   كل سورة من كلام ربنا لها طعم وطابع .. سورة تاخد قلبك بالجلال (الأعراف)، وسورة تأسر روحك بالجمال (آل عمران)، وسورة تخوفك (الرعد وإبراهيم)، وسورة تشوقك (يوسف) ..
   
   مجرد أمثلة بسيطة !
   
   لكن الحقيقة الأكيدة إن القرآن أكبر نعم ربنا علينا.
   
   اللهم انفعنا، به وارفعنا .. في الدنيا والآخرة ..
  
"
72429,"
   يا شيخ
ايه اكتر حاجه تشيل الخوف والقلق
  ","

   صحة العبودية لله.
  
"
72430,"
   يا شيخ انا عمرى م بعتلك ورديت عليه خالص وبقيت بحسن ان العيب فيا 😂
  ","

   بحسن بيه بيسلم عليك 😁
  
"
72431,"
   نفسي أعرف أعيش تآني
  ","

   خذ قرارك .. لا تحبس نفسك في سجن شيء ولا أحد .. مهما كان سيئا !
   
   عد لله وابدأ .. الباب دوما مفتوح.
  
"
72432,"
   ليه ياشيخ مايمكن محتاج فلوسها فعلاً ولما ربنا يكرمه هيعوضها ناس كتير حصلها الموقف دا وبيبقي الزوج محتاج فعلاً
  ","

   اقرأ إجابتي كويس !
  
"
72433,"
   كلمه للبنات اللي بتبين شعرها م الحجاب ي شيخ💔
  ","

   ما تبينيش شعرك .. حرام.
  
"
72434,"
   أنا بتحايل على زوجى - عاقدين - ياخدها يبيعها ويستفيد :'( ومش راضى ..
  ","

   راجل.
   
   الموضوع ده ممكن يتقبل بعد الزواج وفي حدود يضمن فيها صدق الرجل .. وعدم استغلاله للمرأة، وتعويضها !
   
   فكرة إن كثير منا بيتعامل معاها على إنها حق مكتسب بعد الزواج مشكلة سيئة الحقيقة.
  
"
72435,"
   دلني علي طريقة يستجاب بيها دعايا يا شيخ دعوة نفسي فعلا تتحقق
  ","

   خطبة بكرة عن فقه الدعاء بإذن الله .. ابقى اسمعها.
  
"
72436,"
   اللهم يسترها معاكم 💙⁦ ⁦
  ","

   جميعا يا رب 🤲🏼
  
"
72437,"
   هتجوز بعد شهرين وخطيبي طلب ياخد الشبكه عشان يبيعها ويكمل تجهيزات الفرح 
انا خايفه لو اخدها ده حقه فعلا ولا ده غلط
  ","

   كونه يطلب طلب زي ده فحاجة تقلق جدا الحقيقة !
  
"
72438,"
   هو اي المنسف دا اي نوع الحمه دي طيب؟ يااريت ترد من وسط الزحمه دي
  ","

   المنسف أكلة شعبية فلسطينية / أردنية.
   
   الفكرة إن اللحمة بتتطبخ في لبن رايب معمول بطريقة خاصة بيسموه (جميد).
   
   بعد كده بيفردوا الرز في صينية مع خبز من نوع خاص برضه اسمه (شراك).
   
   وبيرصوا فوقه اللحم .. ويسقوا كل ده بالجميد .. مع رشة لوز محمر، ورشة بقدونس .. ويقدم مع الزيتون والبصل الأخضر والفلفل المخلل.
   
   طبعا اللحم باين أبيض من لون الجميد .. لكن هو بيكون مستوي ودايب 😍
   
   وبالهنا والشفا ..
  
"
72439,"
   الفرخة لسة طرية يا أبو أنس 🌚
  ","

   ده لحم .. مش فراخ !
  
"
72440,"
   قطعلك بإيده يا شيخ؟ 😂
  ","

   لا خلاص .. عرفوني خلاص، الله يسعدهم 😃
  
"
72441,"
   لا نسيبك تاكل بقى 
بالهنا
  ","

   هو أنا هستناك لما تسيبني 😅
  
"
72442,"
   دعوة حلوة ليا يا شيخنا...
  ","

   لا بأه !
   
   أنتم اللي تدعولي .. فيه حد هنا بركة ..
   
   الآن يجيني اتصال تعال اتغدى ..
   
   إيه ؟!
   
   مفاجأة منسف
   
   من قلب الحدث 😍
  
"
72443,"
   عندي أيد أقسم بالله يا حبيبي 🙂
  ","

   أيوه .. هي دي 😅
   
   بس عشان هو بيكرمني برد بلطف قدر المستطاع طبعا.
  
"
72444,"
   سبحان الله , انا بحب الحركة دى جداً وبطلبها بنفسى :D
  ","

   نفسك حلوة 🌹
  
"
72445,"
   بالاردن عنا بعتبروها معزة انه في شخص بفتلك وبعزك باللحمة وبعض دول الخليج كذلك
  ","

   أيوه فاهم .. عشان كده بقوم بايس راسه وأقوله عشان خاطري ما تقلقش علي 🙏🏻🥺
  
"
72446,"
   ما هو الشيء العادي الذي تجده أنت مقززًا؟
  ","

   إننا نكون بناكل (بالذات منسف أو كبسة) وحد يقطع بيده اللي بياكل بها لحم ويحطها أدامي !
   
   هي بتتعمل دليل حب وتقدير .. لكنها كفيلة تقفلني عن الأكل ..
   
   ياما قمت من عزومات جعان بسببها 🥺
  
"
72447,"
   هي الحياه في الجنه هتكون عامله ازاي!
  ","

   لا عين رأت .. ولا أذن سمعت .. ولا خطر على قلب بشر !
   
   أسعد سعادة في الدنيا مجرد عينة مجانية مختصرة جدا جدا جدا من عيش الجنة.
  
"
72448,"
   حصلت تجاوزات بينى وبين خطيبى خدنى فى حضنه وباسنى من خدى انا شايفة ان ده غلط وهو شايفه غلط اه بس عادى وطبيعى يحصل هو كويس ومحترم بس تفكيرنا بيختلف فى حاجات كتير كدة سعات بحس انى اخترت غلط م الاول بس برجع اقول ان فيه صفات كتير اوى حلوة مش شيطان يعنى محتارة اوى وتعبت م التفكير مش عارفة اعمل ايه
  ","

   معدتوش تقعدوا لوحدكم أبدا .. ولو هو كويس فعلا = عجلوا بالعقد.
  
"
72449,"
   هو حضرتك بقيت عصبي فعلا بس تسمح لي اقول لك تفسير لعله يكون صح. في أسئلة بتبقي مكررة حد الغباء فحضرتك بترد عليها علي اساس ان دول موجودين من زمان لكن ممكن جدا واحتمال كبير اصلا انهم لسه جداد. فالأفضل من وجهة نظرى ان حضرتك ما تردش علي الأسئلة المكررة ويرجعوا للارشيف مثلا. كده لا انت اتعصبت ولا هم زعلوا
  ","

   حاضر ..
  
"
72450,"
   بالعكس انا متابعه حضرتك من سنتين تقريبا انا شايفه نضج هايل و رؤيه مختلفه تماما نابعه من خبره و احسب برضه نقاط حياتيه و شخصيه حصلت خلال الفتره ديه اثقلت شخصيه حضرتك و الطبطبه ف عده احوال متبقاش مناسبه يا جماعه احيانا الصدمه احسن ف الرد يمكن تفوق الشخص
  ","

   الله يسعدك ..
  
"
72451,"
   هو حضرتك مش بترد ع الماسنجر
  ","

   برد .. بس مش كتير، للأسف ..
   
   الماسنجر بستقبل عليه يوميا 100 رسالة كحد أدني !
   
   وكل رسالة طبعا بتكون قصة طويلة بتفاصيلها .. مش مختصرة زي هنا ..
   
   فقولي .. لو هقرأ كل رسالة وأستفصل عن معلومات هحتاجها .. وهجاوب ..
   
   إضافة للوقت اللي محتاجه هنا للناس ..
   
   يبقى هلاقي وقت أصلي وأنام متى .. مش هقولك آكل وأذاكر وأحضر ..
   
   ده وأنا ما زلت وحدي .. فلما يكون بيت ومسؤولية .. يبقى الحياة تمشي ازاي ؟!
   
   رغم ده بحاول أسدد وأقارب قدر المستطاع ..
   
   ولولا والله ما أرجو الله فيه أن يقبل الصحبة هنا فعلا صحبة في الجنة .. وما يمنّ به علي من انشراح في صدري وفرح في روحي إن وفقني لإجابة رسالة أحدهم ففرج الله همه أو أزال لبسه = كان الوقت والمجهود ده نوع من الجنون !
   
   أمانة ومسؤولية .. ونعمة لا أدري كيف أشكر الله عليها ..
   
   أسأله الستر والثبات .. والقبول والإخلاص ..
   
   ثم أرجو منكم العذر والمسامحة.
  
"
72452,"
   +حِسك الفكاهي عالي ولعيب فيفا جامد😂
  ","

   دي عندك حق فيها 😌😁
  
"
72453,"
   اسلوب حضرتك بقي عصبي يا شيخ محمد ، ردود حضرتك مكنتش كدة زمان
  ","

   أنا مش شايف كده !
   
   لكن عموما أنا إنسان .. يعتريني فرح وحزن وصبر وانتظار .. وكل حالة هيكون لها تأثيرها بلا شك.
   
   المهم عندي أفضل صادق .. لا أتكلف أو أدعي.
  
"
72454,"
   حضرتك شخصية عظيمة جدا واتمني في يوم اشوف حضرتك واشكرك وتمضيلي علي الكتاب❤
  ","

   لا يغرك أحد !
   
   صدقا مش تواضع وكده ..
   
   كلنا متجملون بالستر فقط.
  
"
72455,"
   مخطوبه ومفيش تفاهم بينى وبين خطيبى.هو مصمم ان الزواج سيغير كل شىء.
تعبت و الامر يوميا يزداد سوء .حصل ما هو اسوء انى تعرفت على شاب وتعلق قلبى به و درجه التفاهم عاليه .
اردت الفسخ لكن خطيبى يرفض لانه متعلق بى .
انا فى قمه التيهه نصيحه انا لا اريد الخطوبه وقلبى مشغول
  ","

   1) العك مع الشاب ده لازم ينتهي .. فورا .. وتتقي ربنا في نفسك وفي أهلك.
   
   2) تقيمي الخطوبة بعيدا تماما عن العك .. وبناء على الوضع الحالي .. الزواج مش بيصلح حاجة.
   
   3) تشوفي السبب الرئيسي لعدم التفاهم .. وتشوفي قابل للإصلاح ولا لأ .. الإصلاح من الآن، مش بعد الزواج.
   
   بناء على كل ده تاخدي قرارك.
  
"
72456,"
   يا شيخ لو خطيبي قالي انه معظم اللي كانوا مخطوبين قبل كده بيبقي حصل بينهم تجاوزات عشان كده كنت متعقد من المخطوبين قبل كده مع العلم اني كنت مخطوبة قبل كده ومحصلش الارف اللي قال عليه ده ودايما مزاجه متقلب مع نفسه وحاسه انه بسبب تفكيره اسيبه قبل مايسبني صح؟!
  ","

   صح.
  
"
72457,"
   لو حد بيغير ع صحابه جدا وبسبب الغيرة دي بيتاذي صحابه هيشيلو ذنبه وربنا هيحاسبهم ع الاذى دا
  ","

   هو اللي شايل ذنب نفسه !
   
   ولازم يتعالج.
  
"
72458,"
   هتنشد إيه بكرة بإذن الله ؟!
  ","

   غلبت أقولهم يا جماعة مليش في الإنشاد والله .. وهم مصرين إن أنت حلو وما تقولش على نفسك كده !
   
   عموما هي بتكون فقرة عابرة كده بعد المحاضرة.
  
"
72459,"
   💐💐💐 هنا بعد اذنك
  ","

   البنت هبلة .. والعيلة دي مش تمام.
   
   ورأيي إنها هي اللي تبعد.
  
"
72460,"
   ممكن اسئل حضرتك سؤال ..في شخص متقدملي  و انا كنت عارفه أنه مرتبط قبل كدا و كنت عارفه أنه ببحبها يعني بس هي سابته ..ممكن بكون يحبها لحد دلوقتي ؟ يعني هو ممكن يحب تاني عادى
  ","

   ممكن نسي وتجاوز .. وممكن لسه !
   
   ممكن يكون إنسان كويس .. وممكن وحش ..
   
   الفكرة كونك عارفة المعلومة فأخشى ده يأثر عليكم بعدين ..
   
   لكن لو ظاهره كويس فعلا = تعاملي عادي .. زيه زي أي حد ما تعرفيش عنه حاجة.
  
"
72461,"
   عندي فضول أعرف عندك كام متابع يا شيخ معلش؟😂😂
  ","

   قبل السؤال ولا بعد السؤال 😁
   
   (قنبلة تواضع 😌)
  
"
72462,"
   مُوفَّق يادكتور دائمًا حيثما كنت...انا قولت كدة عشان صُحبة الجنَّة من أعظم الكتب التي قرأتها واللي حرفيًا أتمنى الكتب جميعها تكون على النهج نفسه...
لو اطول انا كنت هوزَّعه على الناس ف الشارع مجاني (ومعتدقش أن فيه حد لسة مقرأهوش) ولكن اتمنى من كل الناس يكون عندها نسخة منه عشان كدة سألت لو فيه جديد .
  ","

   جبر الله خاطرك ..
  
"
72463,"
   الله يكون فى عون حضرتك 
اشهد الله انى احبك فى الله
اتمنى انك تشوف رسالتى حتى لو مش هترد
انا كل يوم بفتح الاسك مخصوص علشان اشوف جاوب حضرتك على الاسئله
 محتار فى أمر لاقيت الجواب الشافى ليه عندك فى الارشيف 
والحمد لله ربنا هدانى وكنت انته سبب 
أنا طالب فى هندسه دعواتك ليه انته (و صحبة الجنه )
  ","

   الله يرضى عنك يا حبيبي ويبارك فيك 💚
   
   (الأرشيف في البايو للي بيسأل عنه).
  
"
72464,"
   حضرتك مقصدتش على فكره بس كنت عايزه اعرف راى حضرتك ف شى مصيرى مش اكتر
  ","

   واللي بجاوبه هنا مصيري لغيرك برضه !
   
   وغيرك هيشوف سؤاله أهم من سؤالك ..
   
   وحتى لو أنا بهزر مثلا فأنا شايف ده مهم لي أو لكم !
   
   الشاهد مفيش أي مبرر يخليك تقولي سامحك الله، وجاوب المهم، وأحيانا ألاقي حد باعت:  حسبي الله ونعم الوكيل .. كنت مستنيك ترد !
   
   الموضوع كده زاد عن حده .. والمفروض تتعلمي الدرس ده في حياتك أصلا ..
   
   ما تبصيش لمشكلتك أو لنفسك واحتياجاتك وبس .. مع تجاهل الآخرين ..
   
   وده أصلا سبب خلل كتير جدا من العلاقات .. إن كل واحد بيركز هو محتاج إيه من التاني وبس، وهل التاني قادر يعطيه ولا لأ .. بصرف النظر هو برضه هيقدر يبذل احتياجات الطرف الآخر ولا لأ !
   
   وهكذا ..
   
   ثقافة مجتمعية وطبيعة نفسية بشعة مبنية في أساسها على الأنانية .. بس احنا بنغلفها بقشرة العشم والمعاناة وكده ..
   
   ثم أنا مين ولا غيري .. ولا أي حد منتظرين رده بالطريقة دي !
   
   لو أحسنا التذلل على باب الله وتحلينا بالصبر واليقين = لاغتنينا عن خلقه أجمعين.
   
   مش بقول إن الاستشارة مش مهمة .. لكن بقول ما تتعلقوش بكلام حد أيا كان هو مين بهذه الطريقة.
   
   أرجو الفكرة تكون وضحت ..
  
"
72465,"
   طب حضرتك تجاوب على الاسئله المهمه سامحك الله
  ","

   المهم ده أنا اللي أحدده .. وحقي أجاوب أو مجاوبش !
   
   عيب بأه .. كفاية وقاحة ..
   
   مش معنى العشم إنك تتكلم بالطريقة دي كأنك تلزمني بشيء.
   
   ألف مرة أعتذر وأقول قدروا .. ومعلش .. ونتحمل بعض .. وابحثوا في الأرشيف أكيد هتلاقوا إجابة ..
   
   لكن كده كتير الحقيقة !
  
"
72466,"
   معلش يا أبا أنس
متتعصبش
مش عارف الأسئله مالها النهاردة حاسسها مش محتاجه كلام
  ","

   أنا بحاول أكون هادي أهو !
   
   الأمور بالنسبة لي بتكون مرهقة لأني بتتعرض علي السيناريوهات المأساوية في آخرها .. وهي كانت بادية نفس البدايات ..
   
   وكانوا بيتصرفوا بنفس الطريقة من التطنيش أو الرضوخ لضغط الأهل أو الوهم الكاذب بإنه بكرة هيتغير ..
  
"
72467,"
   طيب سؤال لو كان كل مرة يبقي مسافر او خارجين يقولي عاوز اجبلك هدية وانا هنا فاقول لا طبعا شكرا فميجبش لو في مكان يقولي نفسي اعزمك فانا اتحرج ومرضاش طبعا وادفع لنفسي.. غ.س
  ","

   يعني تاكلوا سوا (بصرف النظر عن الحكم الوقت) ويخليك أنت تدفعي ؟!
  
"
72468,"
   طب عاوزه رأيك ف حاجه.. هو طلب من حاجه معايا ف طريقي مكنتش غاليه 60 جنيه ف جبتهاله هو حتي معزمش عليا بفلوسها مكنتش هاخدهم بس كان يعزم ع الاقل.. هو الامر عادي وانا الل أوڤر صح! 
ف حين اني كنت محتاجه مره رصيد وطلبت منه عشان مش هعرف انزل م المدينه اجيب ومسبتهوش غير لما خد فلوس الشحن..
  ","

   سبحان الله !
   
   عايزة وضوح أكتر من كده إيه ؟!
  
"
72469,"
   ممكن حضرتك ترد هنا 🍀
  ","

   واجهيه بلطف .. ليتخلص من هذا البلاء ..
   
   مواجهة مساعدة .. لا محاسبة وعقاب.
  
"
72470,"
   .هل يشترط الحب قبل عقد القران يعني احب الشخص قبل الخطوة دي حاجه مهمه ملحوظة خطوبة صالونات ومش متقبله شكله ولا بعض طباعه لكبر السن هل عليا اثم لو اتخذت خطوة الانفصال!؟
  ","

   بصرف النظر عن التفاصيل الملخبطة دي !
   
   هو أنتم جبتم منين فكرة الإثم في عدم الإكمال في علاقة غير مريحة دي ؟!
  
"
72471,"
   طيب الراجل اللى بيستخدم اسلوب الصعبنيات ؟
  ","

   بيكون أناني غالبا !
   
   بيستنزف اللي أدامه عشان ياخد اللي عايزه وبس.
   
   وكذا المرأة ..
   
   العاطفة السليمة عاطفة تحب البذل، ولا تترك نصيبها من المقابل.
  
"
72472,"
   ياشيخ بالله جاوبني بس من غير ما تنهرني 
انا كنت بميل لشخص وهو كمان كدا بس مكنش في حد فينا معرف التاني وحصل معاه حادثة قطر من يومين أدت لبتر رجله ونفسيته سيئة جداوحاسس إن هو خسر كل حاجة  ونفسي احاول أرفع من معنوياته علشان يقدر يكمل عندنا زيارة عائلية عندهم بكرا بمشيئة الله يعني في حل أقدرأساعده بيه
  ","

   لأ .. ادعيله وبس.
   
   أي قرب بأي طريقة هيؤذيك ويؤذيه .. وهيعمل مشاكل بين الأهالي.
  
"
72473,"
   ⁦🗨️⁩⁦🗨️⁩
  ","

   المهم الفترة بين كلامك له والخطوبة الرسمية مش أكتر من سنة على أقصى تقدير.
  
"
72474,"
   بتغيب عننا ليه كدا يا شيخ .. ايه شاغلك عننا  كدا
  ","

   اليوم صار مشحونا بمواعيد والتزامات ..
   
   دعواتكم.
  
"
72475,"
   هو لو الخاطب فيه صفه البخل ممكن تتغير..
  ","

   لأ.
  
"
72476,"
   عم الناس اللي الأسك مُظلم من غيره. 😌
  ","

   الله يسترنا 💚
  
"
72477,"
   طيب هو حب البنات ف انها تشتري لبس وكدا دا يعتبر عدم زهد
  ","
  "" قل من حرم زينة الله التي أخرج لعباده "" !
  
  هذه فطرة في البنت ..
  
  المهم بدون إسراف.
  "
72478,"
   اطبق الزهد ف حياتي ازاي
  ","

   لا تفرح فرحا يطغيك .. ولا تحزن حزنا ينسيك ..
   
   عش على بساط التفويض.
  
"
72479,"
   ⁦🗨️⁩⁦🗨️⁩
  ","

   فاتحه .. بس غالبا لو رفض علاقتكم هتنتهي.
   
   ولو عايز رأيي فهو الصبر للوقت المناسب.
  
"
72480,"
   هو بيقولي أن كل دا لأنه بيغير عليااا وبيخاف عليااا وان هو شخصيته كده مبيعرفش يعدي حاجه بسهوله وكل حاجه لازم تاخد حقها معاه، والله يشيخ يكاد يكون الخلاف تافه لا يذكر حتى،،😢

💙
  ","

   ده هيتضاعف بعد الزواج !
   
   ومسألة إنه يخاصم شهر ويتلذذ بتحايلك عليه = مصيبة.
   
   القرار قرارك.
  
"
72481,"
   هو الكتاب موجود فين 💚
  ","

   هيكون موجود في المعرض طبعا بإذن الله .. جناح دار البشير صالة 1 / B 20
  
"
72482,"
   يادكتور ...صُحبة الجنة ف انتظار كتاب من حضرتك جديد يفرَّحهم زي السنة اللي فاتت 💜
  ","

   الكتاب مسؤولية !
   
   وأنا وإن كنت أكتب بعض النصوص التي تعجبكم فما زلت متهيبا فعلا من فكرة الكتاب.
   
   اللي شجعني على صحبة الجنة هو إنه كان بمثابة قيام بحقكم أن أجمع لكم ما أحسب أنكم تحتاجون العودة إليه ويكون حاملا لاسمكم؛ لأنكم كنتم السبب فيه.
   
   محتاج شوية صبر ليخرج شيئا جديدا يستحق أن أعرض فيه عقلي وروحي بإذن الله .. ثم سفري حال تماما بيني وبين إمكانية وجودي هذا العام في مصر أصلا.
   
   دعواتكم ..
  
"
72483,"
   ما هي السيارة التي تعتقد أنك ولدت لتقودها؟
  ","

   اللي تشوفه يا آسك !
   
   إن شا الله حتى BMW.
  
"
72484,"
   ما هي أفضل مجاملة تلقيتها؟
  ","

   كلما نضجت يا آسك كلما أسرك الصدق .. ولو كان صامتا !
   
   وزهدت في ضجيج المجاملات .. مهما تزين.
  
"
72485,"
   ليش البنات بعلقوا حالهن بأي شي، يعني مجرد نظرة بتخليهن يحلمن بأحلام ويفكرن بالارتباط، ليش هيك..
  ","

   وكتير من الشباب كده برضه .. دي قالتله قول للسواق الباقي لو سمحت دونا عن العربية كلها 🙄
   
   هي مرحلة فراغ عاطفي شديد، ونمو جسدي ونفسي بيعمل اضطراب في هذه المساحة .. تنتج عنه مثل هذه القناعات أو الأوهام !
   
   عشان كده أعظم حل لهذه المرحلة هو الصبر، وعدم تعجل شيء قبل أوانه .. واستغلالها تماما في تطوير الذات، على كافة المستويات.
  
"
72486,"
   اتحطيت فى موقفك ده و كنت صغيرة شويه و فضلت عايشه فى وهم انه معجب بيا و ضيعت نفسى و مصلحتى و كرامتى بسببه و هو ولا هنا و كان الموضوع كله عك فى عك
  ","
  ….
  "
72487,"
   ضحكت جداً يا شيخنا 😂😂😂 أرجو إن حضرتك تظهر كلامي دا .. مش كل نظرات تبقى إعجاب والله أعرف ناس بتبقى نظراتهم قرف أو إستهزاء أو أصلاً سرحان ومش واخد باله .. ما لم يُصَرِّح أو يدخل البيت من بابه ف متوجعيش قلبك و دماغك يا بنت الناس .. جيالك من المستقبل وبقولك هتتعبي وتهلكي قلبك وتفكيرك ع الفاضي
  ","
  ….
  "
72488,"
   ولو بيبعت اسك وبيلمح يا مولانا المفروض ارد عليه !
  ","

   أنت شايفة إيه ؟!
  
"
72489,"
   حركات عيال خرجت من دكاترة جامعة يا دكاترة جامعه ومدرسين 💔
  ","

   المعيلة مالهاش علاقة بسن ولا درجة علمية !
  
"
72490,"
   ان شاء الله مقبل على الخطوبة.. ما حكم ارتداء دبلة الخطوبة للرجل ؟
  ","

   لا بأس.
   
   (ليست بدعة)
   
   أسعدكم الله ..
  
"
72491,"
   هناك فتاة اعترفت لي ما بقلبها وأحسبها فاضلة حافظة للقرآن مجازة به وكان جوابي لها احتفظي بمشاعرك لنفسك وإن كان هناك نصيب فسوف يوفقنا الله إلي وأخبرتها أن لا ترفض أحد يتقدم لها لأجلي إن كان ذا خلق حسن 
هل ما فعلته صحيح
  ","

   أحسنت.
   
   ورسالة هامة للبنات في هذا الشأن:
   
   س: بحب شخص محترم وتفكيره تتمناه أي بنت عاقلة نفسها ف راجل سوي علشان تبني بيت جميل معاه، ينفع أقوله أريدك زوجا ؟!
   
   ج: - لا ما ينفعش !
   
   = ليه ما ينفعش مش السيدة خديـ…
   
   - قبل ما تكملي بس .. اسمعي مني:
   
   1) لو هو يعرفك فعرضك هيكون معدوم المعنى لأنه لو عايزك كان زمانه اتقدم وخبط عالباب.
   
   2) لو مش عارفك فغالبا هو مرتب طريقه وناوي على اختيار تاني .. أو مش مرتب وطلبك هيتقابل يا بالرفض من أساسه وساعتها هتتجرحي وتزعلي من نفسك إنك اتكلمت.
   
   يا بالموافقة المشروطة إنه يتقدم ويشوف هيحصل قبول ولا لأ طبعا .. ولو محصلش فالموضوع مش هيعدي عليك زي أي واحدة تقدملها حد ومحصلش نصيب !
   
   هتفضل فكرة إنك اتكلمت وطلبت مزعلاك.
   
   3) الخيارين اللي فاتوا دول في حالة إنه إنسان محترم فعلا و(دوغري) .. أما لو طلع حد زبالة (ودول كتير جدا على فكرة للأسف حتى فيمن يبدو ظاهرهم زي ما حضرتك قلت) فوقعتك ساعتها هتكون سودة !
   
   من الآخر هيسيبك وأنت بقايا إنسان .. كأرض خراب مجرفة .. فاقدة للثقة في كل شيء وكل أحد وأولهم نفسك.
   
   4) طب هو يعني مفيش سيناريو يمشي سليم (سواء حصل القبول أو لا) زي عصر الصحابة والسلف وكده .. أقولك أندر من الندرة في زماننا هذا .. والنادر لا حكم له.
   
   5) يبقى الخلاصة:
   
   غلّي نفسك.
   
   ونصيبك هتاخديه يا بنت الناس .. وغضي بصرك وما تتماديش مع الأفكار والأحلام ..
   
   كم من درب نحسب أن فيه السعادة .. وهو مجرد أوهام.
  
"
72492,"
   اوعي هيبصلك وتفكري فيه وهيفضل كدا 
ياما تبصيله وتبدا علاقه حرام او هيفضل كدا 
حصلت معايا مرتين وبينتهي الأمر في غاية الاحراج لان انتي إلي هتبقي معجبه وبتبصي وهو ولا حاجه بتبقي تحت اختيار أنه يكلمك ويقرب وده قمة المذله
  ","

   حركات عيال مفقوسة !
   
   هنقول إيه بس .. ربنا الهادي.
  
"
72493,"
   اما الشخص اللي عاوز يتقدم ده هو كويس وعنده شقه وكل حاجه كويسه 
انا دلوقت محتاره ومش عارفه اعمل ايه انا بحب اللي انا مرتبطه بيه بس من خوفي من اللي جاي مبقتش عارفه ومش عارفه اخد قرار وكمان انا اهلي معتش عندهم غيري ومحتاجين يفرحو بيا وخلاص انا في قدامي سنه ف الكليه
  ","

   أهلك ما يستاهلوا منك تخوني ثقتهم بما تسميه ارتباط !
   
   ده عك يا بنت الناس .. عك.
   
   اقفلي الباب ده .. وتوبي لله ونضفي قلبك .. وافتحي بابه لمن يطرق باب بيتك بحق.
  
"
72494,"
   هو معجب بيا و بيفضل يبصلي كتير وهو علي الحال ده من شهرين و هو مكلمنيش و مقالش ليا حاجه.
ده معناه ايه؟
  ","

   معناه تغضي بصرك .. وتغلّي نفسك.
  
"
72495,"
   متزوج ف بيت عيله وزوجتي بتتعب نفسيا رغم ان جسمانيا مفيش تعب وبعد استقلال يومين امي تعبانه نفسيا لاني استقليت اعمل ايه
  ","

   راضي والدتك وزد في برها وصلتها .. وخلي حياتك مستقلة ليستقر بيتك.
  
"
72496,"
   غ.س 
علاج نفسي ازاي ؟ مقعول هفضح نفسي واقول انا متعلقه بحد ومش عارفه انساه ؟
  ","

   دي شغلة الطبيب النفسي !
  
"
72497,"
   ما هي أسباب التعلق بشخص معين بدون اسباب واضحة؟ لدرجة نوبات الهلع والبكاء الدائم
  ","

   خلل نفسي .. يحتاج علاجا.
  
"
72498,"
   عايزة طريقة انسي بيها شخص مبقاش من نصيبي 
بالله عليك يا شيخ محمد قلبي انفطر و تعبت من اللي انا فيه انساه ازااي عايزه حل شافي و سريع
  ","

   النسيان قرار .. مش زرار:
   
   ( ١ / ٢ ) :
   

    https://www.facebook.com/m.atiia.soliman/videos/1527835560629617/
   

   ( ٢ / ٢ ) :
   

    https://www.facebook.com/m.atiia.soliman/videos/1527841867295653/
   

"
72499,"
   خطيب قريبتي  توفاه الله من يومين في حادث ادع له بالرحمة وقل لها ما يصبرها على فراقه لو سمحت
  ","

   الله يرحمه ويقبله .. ويعوضها خيرا ..
   
   الحزن يولد كبيرا ويصغر مع الأيام .. وبعض القصص لم تولد للدنيا.
  
"
72500,"
   و أكتر حاجة بتسلو ع قلبك
  ","

   خلوة أنس بالله .. في بيته.
  
"
72501,"
   ما هي طريقتك المفضلة في التعبير عن نفسك؟
  ","

   حسب الموقف .. ومن أحتاج التعبير له !
   
   مواجهة .. أو كتابة .. أو صمتا ..
   
   لكني أجدني دائما هاربا للفصحى في أصدق ما أريد التعبير عنه .. أحسها تسعفني بتفهم شديد لعجزي عن توفية المشاعر حقها.
  
"
72502,"
   طب يلا طالما مش هيترد على سؤالى يبقي ألقاكم يا صحبه الجنه يلا 😅
  ","

   ألقاكم يا صحبة الجنة 💚
  
"
72503,"
   كتير اهتدوا وبقوا سويين وملتزمين لحد كبير بسبب كلام حضرتك ربنا يجعلك سبب هدايه الناس أجمعين 💙وارجوك رد ع الاسئله ناس كتير محتاجه نصيحتك
  ","

   رب اهدني واهد بي .. ما أحييتني ..
  
"
72504,"
   غ.س 
ياشيخ لسه حضرتك قايل ان ملهاش حرية ف طول شعرها حتى.. بتصعب علينا نفسنا ياشيخ .. :""""
  ","

   قلت: تستأذنه !
   
   زي ما هو واجب عليه يتزين لها ويهتم بنظافته الشخصية.
   
   ثم المرأة الذكية تعرف تاخد من زوجها اللي هي عاوزاه .. آه والله.
  
"
72505,"
   اللهم آمين يارب ❤️❤️

_أنا سعييد جداً برد حضرتك

_ادعيلي يا شيخ أنا في هندسة وعندي امتحان الصبح  ❤️❤️
  ","

   أنا اللي سعيد بك 😍
   
   وفقك الله يا باشمهندس وحفظك.
  
"
72506,"
   الجواز في أمريكا من بنت مسلمة حديثاً .. ايه رأي حضرتك فيه ؟
  ","

   من خلال التجربة البسيطة ومن سماعي لتجارب عديدة جدا = الزواج من أمريكية الأصل غالبا مش بينجح؛ للتباين الشديد في القناعات والطباع.
   
   ولما بيتدخل عنصر المصلحة (زي الحصول على الجرين كارد) بتحصل مصايب بعدين .. قد يصل لفتنتها في الدين أصلا.
   
   أيوه فيه أمثلة بتنجح جدا ويزيل صحة الالتزام بالدين بينهما كثيرا من الفوارق، أو تسمح لهما سعة العقل وحسن العشرة بالتعايش على الأقل .. لكن هذا نادر، والنادر لا حكم له.
  
"
72507,"
   بتنسي عادي يابنتي، ولا كأنو كان، بس تعملي بلوك، أو تمحي الحساب من عندك، قلبك أغلى ووقتك أغلى.. انا جيالك من المستقبل، انا كنت بشغل نفسي بالاستغفار الكثير لما ييجي على بالي.. منها مغفرة للذنب، ورحمة من الله بالتعافي
  ","
  ….
  "
72508,"
   شيخنا الجميل الى بيحب الفيفا 😂 دلوقتى انا ليا طلبات فى اختياري للبنت الى نفسى ارتبط بيها زي ان يكون لبسها محتشم و متشتغلش بعد الزواج بس بسمع كلام زي تنازل علشان تلاقى و الكلام ده ف بطنش و اسكت. هل ارد ردود قاطعة ام اكمل ما انا عليه علما انهم اهلى 😓😐
  ","

   ما دمت واقعي في طلباتك = ما تتنازلش عنها !
   
   وتكون عارف المساحة اللي تقدر تتسامح فيها ..
   
   وفقك الله وأسعدك.
  
"
72509,"
   انا مش لاقيه الفيديو دا ممكن لينك ؟ محتاجه جدا والله ::(
  ","

   قواعد في الابتلاء:
   
   ( ١ / ٢ )
   

    https://m.facebook.com/story.php?story_fbid=2360240840722414&id=100002095644279&sfnsn=mo
   

   ( ٢ / ٢ )
   

    https://m.facebook.com/story.php?story_fbid=2360262407386924&id=100002095644279&sfnsn=mo
   

"
72510,"
   بابا و ماما بيطلبوا حاجات عكس بعض جدا  و  لازم حد يزعل لو عملت اللي التاني عاوزة و بحس بالذنب جدا 
انصحني يا شيخ
هما منفصلين طبعا
  ","

   اعملي اللي يرضي ربنا .. ثم لا يستنزفك !
   
   ما تسمحيش ليهم يطحنوك بينهما.
   
   عامليهما بالبر .. دون ابتزاز بدعواه.
   
   وطنشي ما دون ذلك .. طنشي كتير.
  
"
72511,"
   أنا مريض قلب وتعبان يا شيخ وبمتحن وكنت بمر بظروف وابتلاءات صعبة شوفت فيدو حضرتك قواعد الابتلاء فرق معايا جداً جداً جزاك الله خيراً ❤️❤️❤️❤️
  ","

   أسعدك الله يا حبيبي ورضي عنك وعافاك 🌹🌹
  
"
72512,"
   ليه بحس ديما ان الاسلام بيتعامل مع الست علي انها شيئ يخص الرجل وحاجه موجوده علشانه هو بس ليه مبحسش ان فيه مساواه وانها شخص له الحق المطلق ف نفسه زي الراجل ارجوك تجاوب لان الموضوع مازمني نفسيا جدا جدا
  ","

   عشانك مش فاهمة الإسلام !
   
   الحقيقة مفيش نظام كرّم المرأة وحفظ حقها وخصوصيتها وكرامتها كالإسلام.
   
   اتعلمي .. وما تحكميش من خلال التطبيقات العوجاء أو الفتاوى العوراء.
  
"
72513,"
   غ.س بحاول انسي وبشغل نفسي علي قد ما اقدر بس بلاقي نفسي فى اخر اليوم بدخل ع صفحته واشوفه عمل ايه
  ","

   طول ما بتدخلي صفحته مش هتنسي !
  
"
72514,"
   طيب ...قلبي أبيض...حنين و رحيم جداً....بعامل الناس بما يظهرونه لي..بنخدع و بخسر الكثير و لكني لا أستطيع أن أمنع قلبي من الرحمة ...هل ده ضعف يا أخي ""بقول كده لأني بعامل زوجتي كده و أهلي يقولون ضعف ومسيطرة عليك ..مع إنها بتسمع كلامي ومبتعملش حاجه تزعلني "" ..أكمل علي كده .
  ","

   كمّل يا أكرم الناس !
   
   وأبشر ببشرى رسول الله:
   
   "" خيركم خيركم لأهله "".
   
   اتعلم بس مع الآخرين ما تسمحش لحد يستغلك.
  
"
72515,"
   اقتنعت جدا بكلام وفعلا انا نقافله الموضوع خاالص وهشوف نصيبي مش هقف عليه بس قلبي وعقلي وفي حاجات كتير اووي مرتبطه بيه يعني داخل في كل حاجه في حياتي متعلقه بيه ازاي ده هيتمحي؟!
  ","

   دعي الأيام تعمل عملها ..
  
"
72516,"
   بجد مش ينفع اقصه من غير أذنه ؟ 
ليه يا شيخ؟
  ","

   لأن هذا متعلق بأسباب سكنه وقضاء وطره .. وهذا من أعظم مقاصد الزواج أصلا !
  
"
72517,"
   غ. س 
و هل ليه الحق بانه يتضايق ف قص شعري او تطويله ؟ 
بعد زواج برضو ؟
  ","

   نعم !
   
   لا تقصيه دون إذنه ..
  
"
72518,"
   طيب ليه ميتصلش ويقول كل حاجه نصيب..هي دي مش قله زوق لناس فتحتله بيتها
  ","

   طبعا قلة ذوق ومعيلة !
  
"
72519,"
   أيحق لي أن أسأل خطيبي  في حلق لحيته بعد الزواج ، وجهي يتحسس كثيرا من لحية أبي عندما يقبلني  يا شيخ
وهو سيصبح زوجي ..
  ","

   حلقها بالكلية = لا يجوز.
   
   تقصيرها لحد تبقى معه لحية بالوجه = جائز.
  
"
72520,"
   حصلت رؤيه من اسبوع ومحدش من أهل العريس اتصل ولا قال حاجه 😔💔كده خلاص؟
  ","

   كده أنت زي الفل !
   
   لسه بس نصيبك مجاش.
  
"
72521,"
   أسالك بالله أن تدعوا لأبني ""نوح"" أن يعافيه الله وأن يخفف عنه ألم التطعيم
جزيت الفردوس أمين
  ","

   اسمه جميل !
   
   ربنا يبارك لكم فيه .. ويحفظه بحفظه .. ويجعله قرة عين، في الدارين ..
  
"
72522,"
   لو السؤال عدى 5 دقايق يبقا حضرتك مش هتشوفه صح 🥺
  ","

   غالبا جدا آه .. للأسف.
  
"
72523,"
   كلام من شاب بقى
كنت بكلم بنت أعرفها من زمان والحمد لله ربنا هداني وقولتلها إني هقطع كلام معاها عشان ده حرام، دلوقتي لما باجي أبص للموضوع بشكل أوسع بلاقي إن فيه حاجات مش هتتناسب معايا وبتمنى إن لو حد اتقدملها ماترفضش عشان مستنياني لإني وقت ما هبقى جاهز هتكون معايري مختلفة عن الاول وممكن ماتقدملهاش
  ","

   وهو ده الغالب في مرحلتكم دي !
   
   عشان كده تعبت أقول دي مش مشاعر ناضجة ولا مستقرة .. ما تستعجلوش.
  
"
72524,"
   ما pes بقى يا سيدنا علشان أحبك و أجيب ناس تحبك 😂😂
أنا شكلي هبدأ ألعب فيفا بسببك ⁦♥️⁩
  ","

   مش هتندم صدقني 😘
  
"
72525,"
   اللايف الأخير كان رائع يا أبو أنس، وكل اللايفات اللي فاتت اللهم بارك
أنا تعلمت من حضرتك كتير جدا، وكنت بمر بأزمات كتير ولله الحمد تجاوزتها بأقل خساير ، وكنت ممكن أوصل لنتيجة سيئة جدا لو مفضلتش متمسكة بكلام حضرتك!
بدعي لحضرتك دايما، الله يديمك على رؤوسنا والله
  ","

   الله يسترنا بستره ..
   
   ما أنا إلا أخوكم .. ينصح نفسه فيكم.
  
"
72526,"
   ازاى متصالحين مع الواقع المر ده وكمية الظلم
  ","

   بيقيننا أن الله لا يظلم مثقال ذرة !
   
   وبفهمنا عنه أن الدنيا ليست دار الجزاء العدل بالضرورة .. وبثباتنا بوصية رسول الله:
   
   "" فاصبروا حتى تلقوني على الحوض "".
  
"
72527,"
   طب أنا طب وعايز اقول حاجة مهمة خالص يا مولانا ، you'll never walk alone , 
مش بس كدة لا ، 
This year is our year  بقي والمرادي بجد 😂😂♥
ارتباط ايه وهم ايه ، عندنا رمد عايز يتذاكر ي مولانا وبريمير ليغ عايزين نكسبه 😂😂😂♥
  ","

   وdivision 1 عايزين نوصله 😍
  
"
72528,"
   ثانوية عامة واتفق جدًا غلوا نفسكم يا بنات 
دعواتك يا شيخنا 🌸
  ","

   كويس .. عشان مكتب التنسيق فتح عندي تحت ..
   
   تموتوا في الزيطة 😃
   
   عموما الفكرة وصلت ولله الحمد .. الله يحفظكم جميعا .. ويوفقكم تعيشوا مراحلكم بما ينبغي فيها .. دون تعجل لأدوار ودون تنصل من مسؤوليات.
  
"
72529,"
   كنت بقعد أفكر ليه ماحدش بيكلمني أو يقول إنه معجب بيا و يتقدم أة ماشابه و كان الموضوع بيتعبني و يضايقني جدا و ببني أحلامي على الشريك اللي جاي
لحد ما خدت قرار إني ابطل وإني ما اتخيلش غير مستقبلي اللي أنا هبنيه بأيدي و و الله و الله ارتحت بعدها جدااااا يا شيخي
  ","

   عاش جدااا 👏🏻
  
"
72530,"
   أولى زراعة يا شيخ 😂 
وبردو اللهم لك الحمد حافظة قلبي
  ","

   الله يحفظ الجميع يا رب ..
  
"
72531,"
   انا علوم 😂
واتفق جدا معاهم
  ","

   عاش 👍
  
"
72532,"
   وانا في 5 طب بيطري وموافقه تماماً راي بنات طب وصيدله 😄
  ","

   عنصرية الدال 😑
  
"
72533,"
   أنا قريتها هيدلّعها في اللي جاي 😂😂🤭
  ","

   يا رب !
   
   مين ما يحبش الدلع 😁
  
"
72534,"
   انا ف ٣ صيدلة و حبيت بس أأكد علي كلام البنت اللي في طب والله والله احلي وقت انك تبقي غاليه و لما يجيلك نصيبك تبقي بتختاري بعقلك و حريتك متعلقوش قلوبكوا بحد يا بنات والله
  ","

   يلا يا جماعة .. حد من علوم يتكلم طيب 😅
   
   أحسنت 👍
  
"
72535,"
   انا عايزه اقولكم اني في ٤ طب ومفيش احلي من نعمه انك متعلقيش قلبك بشاب والله هتبقي عايشه احلي عيشه ولا مشغولك بال ولاحاجه ، متشغلوش نفسكم من الاول بيهم علشان دا ميأثرش علي اخياركم لازواجكم فيما بعد
  ","
  ….
  
  اللي هو:  غلّي نفسك.
  "
72536,"
   غ.س طب ولما احنا نسيب حد بنحبه من بعيد وهو كمان ونروح لحد تاني عشان جه او عشان مناسب وارتحناله مش هنرجع نندم تاني ومش هنبقى بنظلم الشخص الجديد ده اللي كان في حد جوانا قبله وكده احنا مشاعرنا صادقة ولا ايه انا متلغبطة
  ","

   دي مش مشاعر صادقة .. ده مجرد تعلق بالبعيد لأنه بعيد !
   
   وهم يزول مع الواقع الذي طرق باب البيت، والقلب.
  
"
72537,"
   هو انا الوحيده اللي معنديش حد انتظره ولا حد بيتقدم اصلا 😂💔 انا ف اولي كلية ولكن والدي عايزني اتخطب بزعل جدا من الموضوع دا ليا قريبتي من الثانوي اتخطبت وهما كل شوية اخرجي شوية عشان حد يشوفك وكده الموضوع بيزعلني جدا ومش بلاقي ليهم رد
  ","

   ولا تردي .. ولا تشغلي بالك .. وعيشي المرحلة واستثمريها في تطوير نفسك على كافة المستويات عشان مش هتتعوض !
   
   لسه بدري.
  
"
72538,"
   مش بتتعدل والله يا شيخ ! بتبوظ وبس
  ","
  "" أنا عند ظن عبدي بي، فليظن بي ما شاء "" !
  
  اللهم أنت الأولى بكل جميل ..
  "
72539,"
   غ.س طب لو هو جاي كمان يومين يقعد معايا وهو شخص محترم جدا وكنت بتمناه بس خايفه يسألني كلمتي حد قبل كدا اكذب عليه وقول لا ولا اقوله الحقيقة اني كلمت شاب لمده ٤ ايام فقط وندمت أشد الندم ورجعت وتوبت لربنا وبستغفره ليل نهار انه يتقبل توبتي وانها كانت ذلة شيطان
  ","

   ولا تجيبي سيرتها لنفسك حتى !
   
   من تمام توبتك أن تستتري بستر الله .. محدش حقه أبدا يدخل في المساحة دي، مهما كان.
  
"
72540,"
   بتواسي نفسك بايه الفترة دي؟
  ","

   اللي نجاني من كل اللي فات .. هيعدلها في اللي جاي !
   
   سبحانه وبحمده.
  
"
72541,"
   عقبال أما يجي يتقدم هيكون عندي ٢٦هو معندهوش مانع دلوقتي أنه يتقدم بس بابا اكيد هيعترض ودلوقتي متقدملي واحد كويس وبابا عايزني اقعد معاه وانا مش عارفه اعمل ايه انا دعيت ربنا ولسه بدعي بس قولت اخد رايك اعمل ايه
  ","

   ما تنتظريش حد يا بنت الناس !
   
   اقعدي مع المتقدم .. لو كويس ومناسب = توكلي على الله.
   
   مثال:
   
   أمس عرضت علي مشكلة .. فتاة فضلت معلقة نفسها لواحد 8 سنين ..
   
   8 سنين من عمر 21 سنة ل 29 سنة .. 8 سنين بترفض فرص ممكن تكون أحسن منه وتقول هو الحب !
   
   خطبها بعد ست سنين .. يعني من سنتين، شافت فيهم المر من أهله !
   
   الولد كان كويس في المعاملة .. لكن اللي يرضى يعلّق بنت معاه المدة دي كلها عشان ظروفه مش سامحة يبقى أناني حتى لو روحه فيها !
   
   في الآخر أمه غضبت عليه وهددته بالمقاطعة ومنعوا عنه دعم زواجه .. وتجمعت عليهم الظروف من كل ناحية .. وهنا تنفذ طاقة البشر ويختنق الحب بالاستنزاف ..
   
   فافترقا !
   
   جاءت تبكي الدم .. وللأسف هي من جنت على نفسها .. محال واحدة عندها عقل تسمح تعمل في نفسها كده !
   
   لا تظلموا الحب بهذه الحماقات التي ترتكبونها في حق أنفسكم.
  
"
72542,"
   ما هي أفضل طريقة تعبر بها عن حبك لشخص ما؟
  ","

   إن كان قريبا = فأمان بلا غدر .. ومغفرة قبل العذر !
   
   وإن كان بعيدا = فوفاء للوعد .. وخلود للعهد.
  
"
72543,"
   رابط الفيديو ..
  ","

   https://m.facebook.com/story.php?story_fbid=2660174667395695&id=100002095644279&sfnsn=mo&d=n&vh=i
  
"
72544,"
   نزل لينك صفحتك يا شيخنا عشان اتابع
  ","

   https://www.facebook.com/m.atiia.soliman
  
"
72545,"
   تمام العاشرة والنصف بتوقيت القاهرة بإذن الله ..
  ","

   ألتقيكم في بث مباشر عبر الفيس بوك بعنوان:
   
   أفلح إن صدق.
  
"
72546,"
   أعرف أنه يتابعك الكثير فهل ممكن تجعلهم يدعون لأبى مريض ي شيخى من فضلك 😔
  ","

   اللهم يا رب اشفه وعافه والطف به .. ومرضانا ومرضى المسلمين ..
   
   ألقاكم يا صحبة الجنة 💚
  
"
72547,"
   أكتر حاجة بتمناها إني لما أتزوج اكون دائما مع زوجتي ...أعيش كل لحظات الحياة معاها ...الغربة تقتل الكثير ..لم أجربها بعد ولكن أبائي وأعمامي و جميع أهل قريتي هكذا و فقط من أجل لقمة العيش ...هل هكذا الحياة أم أننا نستطيع أن نفرض قوة إجتماعنا علي الواقع ..فنحيا سوياً و نشيخ معاً و نموت علي فراش واحد .
  ","

   اثبت على هذه القناعة يا صديقي ..
   
   أرجو أن توفق لتطبيقها .. ما حييت.
  
"
72548,"
   ولو مش شبهنا ولا فيه فرصة للتكامل؟
  ","

   يبقى الاستمرار نوع من الأنانية أو من ادعاء التضحية في غير موضعها !
   
   علاقات هشة .. لا مبرر لها، ولا أساس تواجه به الأيام.
  
"
72549,"
   قرأت مرة ده لأحد الأساتذة الأفاضل : ""ستصل للنضج في علاقاتك الإنسانية؛ حين تنتقل من الميل لمن يشبهك إلى الميل لمن ‍يكملك، ومن البحث عن ما ينقصك في الآخرين إلى البحث عن ما يقويك فيهم""
  ","

   جميل ..
   
   هذه مرحلة تحتاج بهدلة كثيرة في دروب التجارب حتى تبلغها !
  
"
72550,"
   تجوزوا اللي شبهكم. وارحمونا
  ","

   من الآخر !
   
   ولو مش شبهكم يبقى فيه فرصة للتكامل .. مش كل واحد يضغط عالتاني يكون نسخة منه.
  
"
72551,"
   إذا خيروك بين أنت تكون على صواب أو تكون لطيفا كن لطيفا، ما رأيك؟
  ","

   كن لطيفا بصواب .. صائبا بلطف !
   
   ما ينفعش انفصال أحدهما عن الآخر.
  
"
72552,"
   وليه حضرتك متقلش إنه عادي بيغير بس يتقبل الوضع دا ويتقبل شغلها كدا يعني مثلا أنا طبيبة هتجوز واحد يقولي اعدي في البيت عشان بغير
  ","

   ما هو لو بيغير كده هنقوله حقك !
   
   بس ما تكملش.
   
   ليه بنصر نتعب نفسنا ونتعب الناس معانا ؟!
  
"
72553,"
   انا بغير علي خطبتي جدا  بس هي بتحب العمل التطوعي و ده بيخليها تقف مع رجاله تتفق علي شغل و تروح تجمعات برضو في اماكن عامه فيها رجاله كتير و بتخانق معاها ديما علي ده فهل انا كده مزودها ولا لا ؟
  ","

   حقك .. مقدرش ألومك أبدا !
   
   حتى لو محترمة وملتزمة حدودها .. دي طبائع شخصية واستعدادات ..
   
   بعض الرجال يتصالح مع مثل هذا، سيما لو زوجته تعمل مثلا طبيبة أو محامية أو غير ذلك .. وبعضهم لا يقبل !
   
   المهم تكون فاهم إن دي نقطة مفصلية .. يا حد فيكم هيتنازل من أجل الآخر .. يا ما تكملوش عشان ما تتعبوش بعض.
  
"
72554,"
   طب لو حد اتقدملي وقال من نفسه ليا مش لوالدي علي مرتبه واد ايه هو كبير
ياتري كدة هو بيطمني ولا بيغريني بفلوسه عشان اوافق!!
هو كدة مادي انه يتكلم عن فلوسه بكل فخر ف اول مقابله
ولا بيتكلم لمجرد يطمني؟
  ","

   حسب طريقة الكلام وطبيعة شخصيته !
  
"
72555,"
   هو ينفع أسأل العريس المتقدم عن مرتبه ودخله ولا لا كله بيقولى لازم تسألى بس أنا بتكسف ؟
  ","

   دي مهمة وليّك .. عشان يطمن .. مش يحقق.
  
"
72556,"
   فيه حاملة للطفل بتتعلق عالضهر او الجزع والطفل يتحط فيها وبتكون امان ليه وأفضل ليها انها تتحرك بحرية اكتر في الصلاة... جزاها الله كل الخير وتقبل منها و إياك يا شيخ💙
  ","
  ….
  "
72557,"
   ياريت يسمعوا فيديو فاستقيما.. حقيقي فادني جدا
جزاك الله كل الخير يا شيخنا💙
  ","

   https://www.facebook.com/m.atiia.soliman/videos/1321356817944160/
  
"
72558,"
   لوسمحت ايه الحكم انى بصلى ببنتى عندها 3شهور مش بحط ايدى على ركبتى مثلا أثناء الركوع 
وساعات اسيبها ع السرير بس بقعد اسقف كتير واشاور بايدى 
مع العلم انى لوحدى وجوزى بيرجع من الشغل بعد المغرب
  ","

   مش مشكلة .. احمليها في صلاتك ..
   
   الله يتقبل منك ويبارك لك فيها.
  
"
72559,"
   ياشيخ فيه ظاهرة كبيرة جدا تقول أنا أهون من غيرى وال يقولك أنا ذنبى بسيط ومافيش حاجة اسمها كده في حاجة اسمها ""وتَحْسَبُونَهُ هَيِّناً وهُوَ عِنْدَ اللهِ عَظِيمٌ""
غفر الله لى ولك ولجميع المسلمين 💙💙بالمناسبة انا رايح مكة ومش هنساك أبدا من دعائى 💙🌸
  ","

   رضي الله عنك 💚
  
"
72560,"
   انا يا شيخ بيجي عليا أوقات بقول انا بعمل ذنب ف ازاي هلتزم في صلاتي و ازاي هتوب و انا مش قادر اقلع عن الذنب ده
  ","

   لا تترك الصلاة أبدا .. وستعينك على ترك الذنب.
  
"
72561,"
   إن الله لا يغفر أن يشرك به ويغفر ما دون ذلك .. ازاي حتى الكفر يا شيخ محمد؟
  ","

   المقصود بالآية من مات على الشرك.
  
"
72562,"
   هو يكون علي ذنب لو طلبت من جوزي تأخير البناء كام يوم بعد الفرح عشان اطمأن 
ألي حق في هذا الطلب اصلا!!
  ","

   بلاش كم يوم دي !
   
   ممكن أول ليلة بس تصبرا على بعض.
  
"
72563,"
   حتي الزنا والكذب وظلم الناس !!!
  ","

   حتى الكفر !
  
"
72564,"
   هو ربنا ممكن يسامحني انا عملت ذنوب كتير كتير جدا وغصبا عني ربنا بجد ممكن يسامحني ويعفو عني
  ","

   ربنا يغفر الذنوب جميعا !
   
   المهم تعود له بصدق وندم وعزم على عدم العودة .. بلاش غصب عني دي.
  
"
72565,"
   1 year's left 🤣🤣
بعد ان عدي سنه ع سؤالي من غير مايتجاوب يعني😋
  ","

   يلا .. كل سنة وهو طيب 😁
  
"
72566,"
   آمين ..
  ","

   يا معشر من يحب الله ورسوله .. ويريد الالتزام والقرب ..
   
   مشفق أنا عليكم .. وعلى نفسي !
   
   حال من يفترض بهم أن يدلوكم على هذا الدرب -إلا من رحم ربنا- مربك .. وبعض الصدامات تسبب نوعا من الصدمات مهلك ..
   
   أعلم أنك تحار بين ركام النصائح والتأصيلات، والفيديوهات والمنشورات، والتحذيرات والانتقادات، والشلل والمناكفات .. حتى صار أعسر سؤال في أيامنا هذه:
   
   أسمع لمين وأستفيد من دعوة مين ومين يرقق قلبي ويدله على الله ؟!
   
   وإني ناصحك ونفسي بأمور؛ عسى الله ينفعنا بها في أيامنا هذه:
   
   1) لا تسلّم عقلك لأحد من الأحياء كائنا من كان.
   
   2) إياك والعصبية العاطفية؛ فستفقد معها الإنصاف .. وتجد نفسك منتقلا دوما بين صفوف المشجعين على بياض، وصفوف الكارهين المبالغين في الإعراض .. مجرد أولتراس يستخدم كوقود لمعارك تثيرها كثير من الأمراض !
   
   3) نعم؛ أمراض .. لا تغتر بأحد ولا تبالغ .. كل الناس بشر .. مهما بلغ علمهم، أو حسن وعظهم .. ولعلك إن اطلعت على كثير من الكواليس وأحاديث المجالس الخاصة تُفتن في دينك .. فرفقا بقلبك !
   
   4) أنا لا أدعوك بهذا لسوء الظن .. بل أدعوك للإنصاف، وأخذ ما يفيدك من كل أحد .. شاكرا الفضل، دون تقديس .. متجاوزا للعيب، دون انتكاس .. متفهما للطبيعة البشرية، دون إسقاط بالكلية.
   
   5) من لا يملك بضاعة إلا النقد = يقسي قلبك، ولا يصلح عملك .. وهم والله يعلمون أنهم فقدوا لذة العبادة بكثرة الجدل، لو أنصفوا من أنفسهم .. ثم عمرك أغلى من تتبع أخطاء فلان وعلان.
   
   6) أخطاء الناس وعيوبهم تمثلهم هم، وتعكس أخلاقهم ونفسياتهم .. لا منهجهم ودينهم؛ مهما كانوا متحققين بالدين عالمين بأحكامه .. فعليك بالأصل والزم الحق وعُد إليه، لا ترتد على عقبك بسبب أحد.
   
   7) الدين واضح سهل، عظيم يسير، غني عن كثير مما ترى وتسمع من تعقيدات .. ولذا أدلك على وصفة أفلح من لزمها:
   
   •الزم هذه الأصول ما حييت؛ فثمّ الجنة:
   
   الصلاة في وقتها - صاحب القرآن - أدمن الذكر - خالق الناس كلهم بخلق حسن - لا تنشغل بمحاكمتهم وتصنيفهم؛ لك ما ينفعك وعليهم ما دون ذلك - لا تيأس من التوبة أبدا، مهما تكرر ذنبك - أبغض الذنوب، ولا تكف عن حب التوبة لأهلها.
   
   تولاني الله وإياك بلطفه وبلغنا الأمان .. ونجانا من أمراض القلوب وأهواء النفوس وآفات اللسان .. وأخرجنا منها بالستر والرضوان.
  
"
72567,"
   أنا من السعودية أحب أشكرك لأنك قبل ٣سنوات أنقذتني من الآلام النفسية خطوبتي السابقة، ودائما أذكرك بدعائي عند الكعبة وفي المطر وبكل حال؛ لك علي حق كبير، ويارب يجي اليوم اللي أبشرك بخطوبتي، مع كل الدعاء لك والتمنيات بالتوفيق والسعادة والثبات والسداد.
  ","

   لا تحرميني هذا أبدا .. حيا وميتا ..
   
   الحمد لله عليكم.
  
"
72568,"
   طمئن الله قلبك واعطاك مرادك يا أبا انس
ربنا يباركلنا فيك يا رب وتفضل خير مرشد لينا
جزيت الجنة جزيت الجنة يا مصدر الهامنا🌸💜
  ","

   رضي الله عني وعنكم .. جميعا ..
   
   ألقاكم يا صحبة الجنة 💚
  
"
72569,"
   ليه مهما الانسان وصل ونجح في حياته...وكان الجانب الوجداني (سواء اهل او زواج اي كان) غير مكتمل بيظل يشعر بالنقص وعدم الاستقرار !!؟
  ","

   لأن مفيش نجاح له طعم بدون حد قريب منك تلمع به عينه !
  
"
72570,"
   عام جديد سعيد، ما هي الأشياء التي تتمنى تحقيقها في العام الجديد؟
  ","

   شكرا يا آسك !
   
   أتمنى أرجع لحياة فيها عيلة وبيت .. أتمنى أمان وراحة بال .. وحمد لربنا على نعمة الونس كل ليلة قبل ما أنام ..
   
   حتى ألقاه .. راضيا عني.
   
   (حبيت أسجل ده .. لتظل ذكرى تستوجب الشكر).
   
   وداعا 2019 .. وأشياء كثيرة ..
  
"
72571,"
   حتي الشهر اللي بنذاكرة فالسنة باصين فيه ي شخينا 😂😂😂
  ","

   ههههههه
  
"
72572,"
   باكل طبق  محشى بتنجان ع كرنب دلوقتى ي شيخ الحاجة عملاه ...عااالمى يستاهل بقك والله😂💙
  ","

   أنت مش بتعايرني .. صح ؟
  
"
72573,"
   صحبتي مسيحية وقالتلي كل سنة وانتي طيبة ارد عليها ولا اي..؟!!
  ","

   وأنت طيبة !
   
   التهنئة بمجرد العام الجديد مفيش فيه حاجة.
  
"
72574,"
   بحاول أقنع أهلي طالما الشخص مسلم لله بحق ف إن شاء الله يكون هناك توافق بين المجتمعين .. أنا صح ولا إيه يا شيخ
متقدم لي شاب صيني و التواصل بينا جيد جدا .. انا صح ولا إيه يا شيخ .. بالرغم إننا بنتواصل باللغة الإنجليزية!
  ","

   لا !
   
   صعبة دي في الغالب ..
  
"
72575,"
   انا فلسطينية و متقدملي شاب مصري بس خايفة من الاختلاف في طبيعة المجتمع المصري و خايفة ما يكونش حنون
  ","

   اقعدي وشوفي .. ممكن جدا ترتاحوا .. وممكن لأ !
   
   حسب طباعكم .. زي أي زواجة من نفس الجنسية ..
   
   ومن خلال عشرتي هنا فمفيش اختلافات عميقة تمنع الانسجام بين المجتمعين.
  
"
72576,"
   غ.س وانا ياشيخ عشان أتجوز واخطب أعمل قصة حب البلد كلها تحكى عليها ولا أدخل من البيت ؟
  ","

   ادخل من البيت .. وخدوا فرصتكم كويس في تقييم القبول والتوافق بينكما !
   
   ياما قصص حب عظيمة بتتولد من لقاء روتيني في الصالون عادي !
   
   المهم نحسن الاختيار ..
  
"
72577,"
   متابعك من سنتين ودلوقتى أقدر اقولك من أجمل ماكتب محمد عطية
  ","

   الله يسعدك ..
   
   ربنا يجعلنا من جميل لأجمل.
  
"
72578,"
   الحب الحقيقي بييجي بعد الجواز صح؟
  ","

   لكن لازم له مقدمات تبشر به فترة الخطوبة والعقد !
   
   يعني لو فيه نفور أو عدم قبول أو مجرد ظروف مناسبة من البداية = مش هيتغير بعد الزواج.
  
"
72579,"
   ايه الروعة دى ، أنا بقى منتظر أقابلك يوم من الأيام وآخدك بالحضن ، ربنا يحفظك ❤
  ","
  😍
  "
72580,"
   ماذا عن الانتظار .. ؟
  ","

   الانتظار !
   
   أثقل شعور في الدنيا بنظري ..
   
   وهو أكثر شعور نحتاج التأقلم معه في ذات الوقت ..
   
   وهل حياتنا إلا حلقات متصلة منه ؟!
   
   إننا منذ ولدنا ونحن ننتظر العودة للجنة؛ موطننا الأول .. ثم خلال هذه الرحلة انتظارات كثيرة ..
   
   منذ الطفل الذي ينتظر أمه ثم يعجل عليها بالبكاء .. ثم الطالب الذي ينتظر نتيجته متعلقا بالأمل .. مرورا بالمسافر الذي ينتظر جمع شمله ويتصبر بالحنين .. وليس انتهاء بالمحب الذي ينتظر مرور طيفهم الذي يعيد له الحياة !
   
   أسوأ ما في الانتظار أن تأتيك الفرحة بعد طول مداه وقد بهتت بهجتها، لتستقبلها باللوم أكثر من الترحيب .. ولذا فإن للمفاجآت السعيدة دوما طعمها في الروح؛ الذي لا يزول جماله مع الأيام ..
   
   وإنك ترى الناس حين يحكون عن أجمل مواقف حياتهم = يبحثون في الغالب عن تلك المفاجآت .. التي كانت كنسمات منعشة وسط قيظ الانتظار الطويل في هجير الحياة !
   
   وإن تميز الحب وسط المشاعر يعود في الأساس إلى أنه يأتي فجأة .. لا تذكر متى بدأ وكيف حصل .. المهم أنه صار أجمل حقائق عمرك.
   
   الحقيقة أن الانتظار هو قانون الدنيا .. ولا يغلب هذا القانون إلا اليقين !
   
   فتأخر الفرحة معه يعني أن هذا هو أنسب وقت لها .. وصدمة الخذلان بعده تعني أنه لم يكن بالضرورة خيرا لك ..
   
   نعم؛ لا يستعلي هنا إلا الإيمان .. والإيمان وحده.
   
   مهما انتظرنا .. ثم فرحنا بعيون قرحتها دموع الرجاء، أو تجرعنا الخذلان بقلوب لن تفقد الأمل ولن تكف عن الدعاء ..
   
   ولذا فإن جزاء المؤمنين في الجنة أن يلغى هذا القانون (قانون الانتظار) من الحسابات تماما !
   
   فيكفيك فقط أن تتمنى ..
   
   لتجد أمنيتك ماثلة بين يديك .. في طرفة عين، أو أقل.
  
"
72581,"
   أيهما تفضل أن تفاجىء الآخرين بمفاجأة جميلة أم أن تجد مفاجأة جميلة من الآخرين؟
  ","

   والله على حسب المفاجأة يا آسك 🙄
   
   شفناش منك أنت حاجة بأه ؟!
   
   لأ
   
   ليه ؟
   
   لأنك البعيد ما بيحسش 😒
  
"
72582,"
   سبحانك ربي، فكرني بموقف يا شيخ والله كنت في مجلس كده في المجلس وبنقرأ في كتاب عقيده ف الشبخ كان بيخلي كل واحد يقرأ شويه ، ف جه الدور على واحد مبيعرفش يقرأ اوي كان بيتلعثم في الكلام العادي، ويجي عند الايات يقرأها كإنه حافظها عن ظهر قلب، ولقد يسرنا القرءان للذكر فهل من مدكر❤️❤️
  ","

   اللهم ارفعنا، به وانفعنا .. في الدارين ..
  
"
72583,"
   قالولنا مينفعش تدعو ف الصلاة للامتحان
  ","

   مسألة عدم جواز الدعاء بالأمور الدنيوية ده قول للحنابلة .. وما ينفعش المفتي يذكره على إنه القول الوحيد لا غير، سيما لو اللي بيسمعوه مش طلبة علم هيفهموا إنه ملتزم مذهبه فقط يفتي به !
   
   والدعاء بالأمور الدنيوية ليس من كلام الناس المنهي عنه في الحديث ..
   
   ولنا مين يعني غير ربنا ندعيه بالدين والدنيا في كل أحوالنا .. سيما ونحن نصلي له ؟!
   
   فما تتشنجوش مع أو ضد مثل هذه الفتاوى.
  
"
72584,"
   ميتة من الرعب 
أصعب مادة في القسم مش حاسه اني هعرف أحل ومش قادره اتلم على أعصابي
  ","

   المهم تعملي اللي عليك !
   
   النتايج مش بتاعتنا .. علينا السعي وبس ..
   
   واللي تخافي منه = ما يجيش أحسن منه .. بإذن الله.
  
"
72585,"
   ينفع ادعي لصاحبتي ربنا يوفقها في الامتحان؛؟
  ","

   ليه ما ينفعش ؟! 🥺
  
"
72586,"
   لا يهون علي غير اني احفظ القرآن ولا اذكر اني تلعثمت ولو مرة في القرآن ... ربي يكرمك ويفرج عنك كروب الدنيا والآخرة ❤
  ","

   يا أخي أنا أحببتك والله !
   
   فاعلم ذلك ❤
  
"
72587,"
   متقفلش ارجوك قبل ما تطمنى انا خايفة وحتى النوم مبقتش عارفه انامه ودايما كوابيس "" انا اللى عندى امتحان بكرة بعتلك من شوية ""
  ","

   ما شفتش السؤال والله !
   
   عموما سيبيها لله .. وما تقلقيش ..
   
   كله هيعدي !
   
   ربنا يوفقك .. والجميع ..
  
"
72588,"
   هو ف كليه ايه عشان حساه المعيد بتاعي وانا الطالبه😂هو ف هندسه؟ بتكلم بجد والله نزل السوال دا 😂
  ","

   قومي ذاكري .. مقدر والله حالة الفاينال وأحلامه.
  
"
72589,"
   اتاقلمت مع الغربي ازاي يا شيخ ؟؟!!
  ","

   تقصد إيه بالتأقلم ؟!
   
   لسه ما مرتش فترة تسمح بده ..
   
   عموما لو التأقلم هو التعود وحب المكان = فأنا ولله المنة عندي ميزة الألفة مع الأماكن والأشخاص.
   
   أما لو التأقلم هو التنكر والذوبان = فلو عشت هنا كمان خمسين سنة هفضل بإذن الله محمد اللي في أعماقه فلاح، يحب الله ورسوله ويعرف الأصول.
  
"
72590,"
   هسال خامس وامري لله لاني نيتي خير 😃
انا معيد ومعجب بطالبه عندي وانا تحريت شوية عرفت أن أخوها صاحب واحد صاحبي ومحتار بإني أروح أكلم أخوها من غير ما أعرف رأيها فيا بقبولي من الأساس أو لا ،او اني اسألها شخصيا علشان متعرضش لإحراج
  ","

   شوف يا دكتور، ما دمت رجل جد وواضح كده ..
   
   المشكلة إن بعضهن معندهاش ثبات يخليها تحسن الرد .. يعني غالبا هتتلبخ وترتبك وتبوظ الدنيا .. وممكن يوصلك رد فعل غير اللي جواها تماما.
   
   إلا لو أنت شايف إنها عاقلة لدرجة تخليها تقولك: تفضل اتقدم .. أو مش بفكر في الموضوع الوقت.
   
   لو أنا مكانك هخبط على باب البيت علطول .. حصل نصيب = زي الفل وأجمل مفاجأة .. محصلش = زي الفل برضه وكل حاجة زي ما هي.
  
"
72591,"
   يا رب يا رب
ربنا يجازيك عنا خير اللهم آمين هونت عليا كتير
  ","

   الله يسعدكم ويحفظكم ..
  
"
72592,"
   تعرفي هقولك حاجه  عندي اعاقة كان بسببها أبي قرب لربنا وحفظ القرآن رحمة الله عليه حبيبي الغالي  بسبب اعاقتي بس وحفظني القرآن انا واخوتي ورأيته في منامي قالي هدخل الجنة وانتي معايا عشان اعاقتك اصبري واحتسبي وعزاؤناانها دنيا وتفني
  ","
  ….
  "
72593,"
   يا شيخ بشرتى سمراء ولما بمشي ف الشارع الناس كلها بتتريق عليا اخرهم دكتور ف الجامعه وبيحرجونى وبروح البيت اعيط 
واطلع استرونج واواجه الحياة 
انا واحد همه صفر 
صح ي شيخ
  ","

   مش صفر بس .. تحت الصفر بكتير !
   
   ولا تعيطي ولا تتهزي لشوية مرضى.
  
"
72594,"
   والله ابكيتني 💔💔💔💔
  ","

   أنت ما تبكيش .. أنت تفرحي وتسعدي .. وترضي بربنا وعنه .. وتبشري بخير وأجر كبير بأمر الله ..
  
"
72595,"
   ما رأي حضرتك ف متقدم يدخن 
ارجو الرد
  ","

   لو مصلي وعلى خلق ومعاملاته طيبة كريمة = فده عيب راجع لقبولك له، واستعدادك للتعايش معه.
  
"
72596,"
   ربنا هيجازينى خير يا شيخ ف الاخرة عن اعاقتى وان كنت قليلة الصبر واوقات بحس بعدم رضا؟بس وربى غصب عنى
  ","

   ربنا هيجازيك لدرجة إننا كلنا هنحسدك ونتمنى لو كنا مكانك !
   
   اصبري واثبتي وأبشري ..
  
"
72597,"
   أنا ابنى من ذوى الاحتياجات الخاصه وبتقهر لو حد اتكلم عليه ومبقدرش اسكت وبرد على اي حد يقول كلمه وساعات الرد بيضايقهم بس غصب عنى وكمان هو ابنى الوحيد وزوجي يقولى كبري دماغك هو ده غلط منى الرد عليهم؟
  ","

   اوعي تسكتي .. برافو عليك ..
   
   هما اللي معاقين .. مش ابنك.
  
"
72598,"
   ياشيخ انا مخطوبه لشخص كويس والحمدلله بس انا مش عارفه اتأقلم مع موضوع الخطوبه يعني انا لو هو مرنش مش برن مع اني احيانا بكون حابه أتكلم معاه بس كبريائي منعني وبحسه احيانا مهتم واحيانا لا يعني في مرة قعد اسبوع مكلمنيش ولا مرة وانا حسيت انه بيشوفني ههتم وارن ولا حاسه دايما بحاجز بينا ..
  ","

   كبرياء !
   
   الوسط كويس ومطلوب، مع التزام الحدود .. لو فضلت كده = غالبا مش هيكمل.
  
"
72599,"
   ما الذي يحمسك للإستيقاظ كل صباح ؟
  ","

   صلاة الفجر 💚
   
   رب لا تحرمنا بركتها .. أبدا ما أحييتنا ..
  
"
72600,"
   ربنا خلقنى باعاقة كنت ماشية ف الشارع وشاب اتريق عليا.بكيت ودعيت عليه من قلبى وندمانة ممكن ربنا يستجيب دعايا💔💔
  ","

   ربنا يهديهم ويتوب عليهم .. أو يبتليهم ويعذبهم بمثل ما يؤذون ويجرحون به خلق الله !
   
   مرضى .. أخس من الحيوانات.
   
   هوني عليك .. وانسي ..
   
   أنا آسف لك بالنيابة عن أي حاجة زعلتك.
  
"
72601,"
   خليكى واقعية ومنطقية
مادام مقالش شئ واضح وصريح وانه عاوز يتقدم يبقى تطنشى كل ده وكأن مفيش حاجة حصلت
متعيشيش نفسك ف الوهم...وسيبك م اللى حواليكى
كلامهم يبقى منطقى ف حالة واحدة...انه يبقى مقطوع لسانه...لكن مادام عنده لسان عادى ومنطقش يبقى مفيش حاجة
الرجالة بتدخل البيوت من بابها ع طول...مش بيلمحوا
  ","

   عاش 👍
  
"
72602,"
   بالله عليك ترد عليا ضروري جدا.... انا متقدنلي عريس قعدت معاه اكتر من مرة من كلامه احتسبه ع خير بس هو شكلا عادي مش جميل ومش دميم يعتبر مقبول بس انا جوايا خوف وقلق مش عارفة ليه؟ وهو ماديا واجتماعيا كويس جدا هل ممكن بعد الخطوبة احس بقبول اكتر من كدة واديله فرصة ولا ارفض احسن
  ","

   حضرتك عاوزة إيه بالضبط ؟!
  
"
72603,"
   نفسي ترد مرة عليا حتي للمرة ١٦ برسل سؤالي .. انا طالب طب متلعثم ضاقت بي الحياة وثقلت ، تعبت مما مضي واخاف مما هو قادم ارشدني هداك الله
  ","

   هون عليك أخي !
   
   متفهم تماما للضغط الذي أنت فيه .. أنصحك باستشارة نفسية، وأخذ الأمور ببساطة أكثر من تجميعها فوق رأسك هكذا ..
   
   وكم من عباقرة مؤثرين في تاريخ البشرية عانوا من أشد من هذا .. فلا تبتئس.
  
"
72604,"
   متقدم لي زميل ف الدفعة وعلمت انه يصغرني عام كامل فيه كل مواصفات الرجل الذي حلمت به لكن هذه الفكرة تنغصني مارايك ؟
  ","

   مش شايف مشكلة !
  
"
72605,"
   بختصار ياشيخ انا ازهري وحافظ القرآن بس للاسف مبتقدمش للامامه اطلاقا لمجرد فكرة اني شايف الامامه مسئوليه كبيرة وبيصادف ان ناس بتدخل تصلي وقرائها خطا خطا خطا دمار ف الاحكام هل أأثم؟
  ","

   نعم تأثم !
   
   تقدم ودع عنك وسواس الشيطان.
  
"
72606,"
   غ. س
الفرح حلو لما يبقا في دي جي!؟
  ","

   مليش دعوة بالدي جي !
   
   أنا بتكلم ما يكونش اختلاط .. أخف الضررين.
   
   أنا رافض لموضوع القاعة من أساسه .. رضي الله عن أفراح في بيوتنا نفرح بها أهلنا وجيراننا ونأكلهم كويس .. ونهيص مع أصحابنا .. ونوفر فلوس مظاهر فارغة لحاجة تنفعنا في حياتنا !
  
"
72607,"
   ممكن حضرتك ترد هنا
  ","

   والله وصلني عشرة أسئلة مختلفة !
   
   ومش عارف مين صاحب السؤال نفسه ..
   
   اعذروني رجاء.
  
"
72608,"
   الراجل خطيبى بيقولى البسى النقاب بعد الجواز والفرح حلو لما يبقى فى دى جى وانا مع زمايلى وانت مع زمايلك 🤔 وكدة 
ومش موافق بالنقاب البسه من دلوقت  كدة يبقى مبيغيرش عليا؟؟ هو مصلى واخلاقه كويسة لكن ف جرس انذار فى راسى دلوقت ☻☻☻☻☻
اى رايك ى شيخ عطيه؟
  ","

   أنت مع زمايلك وهو مع زمايله .. في قاعتين منفصلتين ..
   
   الباقي مفيش مشكلة.
  
"
72609,"
   انا عمري م سألتك سؤال ورديت عليا
  ","

   حياك ..
  
"
72610,"
   هل أنت متابع نشط لصيحات الموضة؟
  ","

   صيحات الموضة هي اللي تتابعني يا آسك 😌
  
"
72611,"
   الثريد دا غير مود الواحد والله 😂💙
  ","

   وهذا كان المقصود ..
   
   على الخير والسعد دوما متجمعين يا رب ..
   
   ألقاكم يا صحبة الجنة 💚
  
"
72612,"
   غ.س اللي بيسأل عن أهلك فأمريكا يا شيخ
أحنا أهلك❤️
  ","
  😍
  "
72613,"
   الثريد مبهج والله😍.. ربنا يحفظك يارب يا شيخ ويبارك فيك وفى صحبه الجنه 💚
  ","

   الحمد لله رب العالمين ..
   
   عدنا فيلادلفيا، ولله الحمد.
  
"
72614,"
   انت حد جميل جدا ربنا يحفظك
  ","

   جمّلنا الستر !
   
   الله يتمه .. ويديمه ..
  
"
72615,"
   ماشاء الله ولا سؤال بيتجاوبلي :) 
زعلان مني طيب؟
  ","

   أنا أزعل منك برضه ! 💚
  
"
72616,"
   تعرف الساعه عندنا كام؟ 😄
  ","
  3:20 am
  
  عندي
  
  8:20 pm
  "
72617,"
   عايز أشارك معاك يا شيخنا في الحوار بس مش عارف أقول ايه 🤦‍♂️

يشهد ربي اني بحبك فيه ولأجله 🌻❤
  ","

   الله يحبك ويرضى عنك 💚
  
"
72618,"
   الله يختر لحضرتك الخير كله ويثبتك على ما يرضيه يارب.. فضلا تذكرنا في دعواتك يا شيخ
  ","

   اللهم من فضلك العظيم ..
  
"
72619,"
   طبعاً وحشك الاكل البيتى 😂 والمحشى 😔
  ","

   والأمان والونس ..
  
"
72620,"
   هو أهل حضرتك معاك في أمريكا؟
  ","

   قريبا يكون لي أهل بإذن الله.
  
"
72621,"
   بسم الله ما شاء الله طب واللغه يا شيخ بالعربى برضو ولا فيه مترجم
  ","

   عندنا خطبتان !
   
   خطبة الساعة 12 ظهرا باللغة الإنجليزية .. يلقيها ضيف كل أسبوع.
   
   وخطبة الساعة 1 ظهرا باللغة العربية .. ألقيها أنا.
  
"
72622,"
   يعني نذاكر المعادلة ونيجي على امريكا متطمنين 😂
  ","

   كل خطوة ولها تمنها !
   
   أنا مرعوب مثلا من فكرة يولد لي أولاد ويتربوا هنا .. إن سلموا هم فكيف ذريتهم ؟!
   
   على أد ما فيه مميزات .. على أد ما فيه تمن بيتدفع ..
   
   رب سلمنا واحفظنا.
  
"
72623,"
   يا شيخ معلش حضرتك بتشتغل ايه هناك بتعلمهم الدين ولا ايه
  ","

   بتعلم معاهم الدين ..
   
   أنا إمام مركز الهداية الإسلامي في فيلادلفيا.
  
"
72624,"
   وايه اخبار الانجليزى معاك يا حبيبنا
  ","

   بفهم كويس جدا ولله الحمد، أي حد بسمعه أو أي حاجة بقرأها .. بس باقي الانطلاق في الكلام ..
   
   الله ييسر .. هنتظم قريبا في دراسة ..
  
"
72625,"
   روح ديزني لاند يا شيخنا
  ","

   مصر أقرب لي منها يا عم 😅
  
"
72626,"
   فعلا يا شيخ
انا عايشه هنا بقالي مده كبيره و الحمد لله محجبه ولبسي واسع ولم أري أي عنصريه وبامارس شعائر ديني بمنتهي الحريه 
وبستغرب جدا من اللي بسمعه اما بنزل مصر واللي بيدهشني اكتر  ان يقال عني اني فلاحه و رجعيه ومتخلفه من المصريات هناواني غير امريكيه نهائى لاني والحمد لله بحاول التزم علي قدرالامكان
  ","

   وكذا أسمع وأرى من كل رائدات المسجد والدروس ولله الحمد ..
   
   الله يحفظكن بحفظه .. والجميع ..
  
"
72627,"
   طبعا عشان انا مهندس ف شوفت شوية ملاحظات كده ع الطريق😂 الطرق عاملة ايه عندك يا شيخ 😂😂
  ","

   الطرق كلها مشتاقة لك 😅
  
"
72628,"
   بأمانة يا شيخ هل تعرضت في امريكا لاي نوع من العنصرية ؟؟
  ","

   أنا مش حكم لأن اختلاطي قليل بطبيعة الحال !
   
   لكن من خلال اللي شفته واللي بيتحكالي من ثقات = البلد دي تعظم معنى الإنسان .. أيا كان هو مين.
   
   مش بقول طبعا إنهم ملايكة .. لكن الغالب إن إنسانيتك محترمة تماما هنا.
  
"
72629,"
   هموتت😂😂😂😂، انا نسيت اقول ما شاء الله
  ","
  😒
  "
72630,"
   ايه الخروجة المنحوسة دي يا شيخ😅
  ","

   تتوقع السبب أنا .. ولا اللي قلتلهم هعيشكم الأجواء ؟! 🙃😂
  
"
72631,"
   كده حضرتك مروح ياشيخ ؟؟🤔😁
  ","

   حضرتي راكب طفطف 😅
   
   المحيط قفل برضه .. فقلنا ناخد لفة ..
   
   أنا لازم أروح ومعدتش أفكر أطلع من المسجد.
  
"
72632,"
   غ.س..(شاب)
ومالك زعلان ليه 😂...
  ","

   يكش يقفلوا المحيط هو كمان 😁
  
"
72633,"
   يا شيخ لو تقدملي شاب عايش في امريكا وعنده بحسابه الفيسبوك بنات لبسهم مخزي( مش عرب) وقلبي نقزني من موضوع البنات بكون معي حق ولا كونه المجتمع غير مجتمعنا طبيعي الوضع!
  ","

   لا مش طبيعي !
   
   اللي بيضيع هنا = بيذوب تماما، بلا خط رجعة .. إلا أن يشاء الله ..
   
   غالبهم بيبقى عايز واحدة يطمن لها تربي العيال .. ويكمل هو صرمحة في حياته !
   
   إلا لو محافظ على نفسه ودينه.
  
"
72634,"
   لو كنت باميركا صدق كنت عزمتك، بس كيف انت رحت أنا روّحت 😄 
بس اوعاك تنصح 😂 امريكا بتّخن 😫
  ","

   عندك حق 🥺
   
   الله يستر ويعين ..
  
"
72635,"
   Sarku japan
احلي واطعم وكمان صحي كله علي الgrill ادام عينيك وعندهم صوص حراق تحفه يا شيخنا
  ","

   واضح عندنا متابعين خبرة 😃
  
"
72636,"
   ابقى روح ع محل Chipotle، اكل مكسيكي بينزهقش
  ","

   مش هزهق طبعا لو هتعزمني 😁
  
"
72637,"
   غاليه جدا و زحمه جدا بتفكرني بالقاهره و زحمه شوارعها ومتعرفش تمشي فيها بالعربيه
احسن تاخد ال subway
  ","

   صحيح ..
   
   طلعنا مروحين .. هنمر على أتلانتيك سيتي لو لحقنا ..
  
"
72638,"
   اومال حضرتك عايش فين يا شيخنا.. معلش اصل إلتبس عليا الأمر
  ","

   فيلادليفا
   
   ساعة ونص بالسيارة من نيويورك.
  
"
72639,"
   نفسي ازور نيويورك بينا وبينها 5 ساعات بالعربيه
ان شاء الله اروحها قريبا
  ","

   انطباعي عنها إنها بلد فسحة وفرجة بس .. مش عارف ناس عايشين فيها ازاي !
   
   زحمة جدا .. وغالية جدا ..
  
"
72640,"
   قفل بدري ليه المفروض ان الweek end بيختلف 
هي الساعه عندك 3 ونص برضو زي عندنا ولا ايه
  ","

   أيوه 3:30
   
   مش عارف .. غريبة فعلا .. يبدو آخرهم 3.
  
"
72641,"
   ربنا يستر طريقك و توصل بالف سلامه
  ","

   وصلنا للأفندي ده .. لقيناه قفل ..
   
   ما ركبوناش الصندلة 😁
  
"
72642,"
   كمل باقي الرحلة يا شيخنا 😄🖤
  ","

   مانهاتن تلوح في الأفق ..
  
"
72643,"
   معلش هو فين الفول انا لا اراه
  ","

   تحت طبقة الزيت والطحينة .. اللي هناك ده حمص 😁
  
"
72644,"
   فاكر لما سالت كلت فول وطعمية ولا ايه، ولقيت حد دلك اوعاك تنساني بقا جايلك في نيوورك وتاكلمي منه
  ","

   يسر الله أمرك 💚
  
"
72645,"
   طب ما نجمع ونيجي نفتح مطعم فول وفلافل عندكم يا مولانا 😀
  ","

   هيعمل أحلى شغل والله 😅
  
"
72646,"
   حلوة قوى ماشاء الله فسحنا معاك ياشيخ وابعت لنا الصور ..خلينا نزور نيويورك معاك للى لم يزورها 🙂
  ","

   حاضر بإذن الله ..
   
   اتفضلوا فطار ..
   
   أخيرا ولله الحمد لقيت فول وفلافل 😍
  
"
72647,"
   انت عندك بالنهار ي شيخ😂😂
الله في شمس طالعه 🙂😴
  ","

   إي والله يوم مشمس الحمد لله ..
  
"
72648,"
   بتعمل اي في زهق  الشتا دا؟
  ","

   اليوم عندي فسحة ولله الحمد .. لكسر روتين ثلاثة شهور .. وتجديد الطاقة للاستئناف بعد الإجازة 💪🏻
   
   هعيشكم هنا الأجواء ..
   
   توكلنا على الله 😃
  
"
72649,"
   انا واحد من الناس مريت بألم نفسى لم أمر به فى حياتى بسبب الخطوبة وبفضل الله ثم بفضل المتابعة الآن نفسيا فى حالة أُحسد عليها ..يسّر الله لك ياأخى ووفقك أينما كنت وبارك لك فى عمرك ورزقك وأولادك .
  ","

   أحب أن أختم بهذا !
   
   شاكرا لربي .. حامده إليكم ..
   
   رب تمام نعمتك .. ودوامها ..
   
   --------------------------------------
   
   ألقاكم يا صحبة الجنة 💚
  
"
72650,"
   متابعة حضرتك من أولى جامعة يعني من المحاربين القدامى 😅، حالياً اتخرجت وتزوجت و حامل وقرب موعد الوضع فلو ممكن حضرتك و المتابعين تدعولي بولادة ميسرة و بطفلة معافاة هكون شاكرة جدا ليكم و الله☺️
  ","

   ما شاء الله !
   
   أجيال ورا أجيال ..
   
   الله يقومك بالسلامة .. ويرزقكم منها قرة عين، في الدارين ..
  
"
72651,"
   انا من المحاربين القدامي جدا يعني لي رخصه اهه ادعيلي الله ييسرلي حالي وييسرلي الزوج الصالح عاجلا غير اجل
  ","

   الله يرضيك ..
  
"
72652,"
   يعني لما اقعد افكر مع نفسي واقول ليه بتظلم علي حاجة معملتهاش...كده حرام عليا؟
  ","
  "" إن الله لا يظلم الناس شيئا ولكن الناس أنفسهم يظلمون "".
  
  الله يبتلي .. ومن صبر ورضي = رأى من عوضه عجبا ..
  "
72653,"
   غ. س والله يا شيخ محمد بتساءل دايما اشمعنى انت اللي  كلامك بيفرق معانا و بيبقى ع قلبنا زي العسل حتى لو بتنهرنا و بتعنّفنا أحياناً،كتاب صحبة الجنة و اللايڤات و نُصحك هنا لينا ليه أثر طيب علينا والله،الله يقبل نُصحك و قضاء وقتك لنصحنا خالصاً لوجهه
  ","

   الله يجبر خاطرك !
   
   أسأل ربي تمام ستره .. ودوامه ..
  
"
72654,"
   انا بحب بنتين والاتنين اجمل من بعض و الاتنين احسن من بعض بس انا عارف ان الي بعملو ده غلك بس انا فعلا بحب الاتنين بس مش عارف اعمل ايه وخايف اخد واحده منهم التانيه قلبها يتكسر اعمل ايه انصحووني
  ","

   بدون ما تضغط عالواو أوي !
   
   أنت مش محتاج نصيحة .. أنت محتاج قلم يفوقك من العك ده .. وقبلك هاتان اللتان رخصتا نفسيهما في لعبة كراس موسيقية، حقيرة ..
   
   وواضح جدا إنك لسه بتاخد المصروف من بابا .. ولا تقدر على  اتنين، ولا واحدة ..
   
   ربنا يشفيك ويهديك وتعود لرشدك .. وتخاف ربنا في بنات الناس ..
   
   ويهدي بنات الناس ويعرفوا يغلّوا نفسهم.
  
"
72655,"
   والله بحاول أبعد بقوه بس الفكره الوحده هى انها هتعدل الميزانية شويه بدل ما هى ضايعه لكن والله ما حابب دا ولا حابب كدا وادعيلى ربنا ينجحنى السنادى وارجع لبلدنا من غير اى خساير نفسيه
  ","

   شباب امرأة !
   
   الله يلطف بك وينجيك .. وما زال قرارك بيدك، فلا تضعف.
  
"
72656,"
   ابي رجُلٌ طيب يملُك من الحنان الكثير لنا ليس باجتماعي ولكنه يُحب جموعنا سريع الغضب ويغضب لِأتفهه الأسباب وحينها يقول كلامٌ قاسي وجارح ولا يعلم ما يقول ""بزعل جدا""ولكن أمي صبوره جدا ودائمًا ماتقول عليه طفلها وبتحبه جدا بس رغم ده كله بييجي وقت وتزعل منه وهو يحزن ويشعر بالندم ويعتذر بس احنا بنتأثر بده
  ","

   ده غضب أطفال !
   
   ما تاخدوش كلامه فيه بجدية ..
   
   محدش كامل.
  
"
72657,"
   عندى دوام الساعة 6 ص باقى 3 ساعات ممكن تجاوبنى..كل أما آخد خطوة الخطوبة أقول اصبر شوية لحد ما احسن علاقتى بالله  لأنى مقصر فى حق الله ومش مخلص وخايف ربنا يبتلينى بزوجة مش صالحة بسبب انى مقصر
  ","

   وأتقى الناس ممكن يبتلى بزوجة ما تريحوش !
   
   ما تبنيش علاقتك بالله على صفقة ..
   
   استمرارك في إصلاح حالك معه = مهمة لا تنتهي .. ما دمت حيا ..
   
   خذ بالأسباب وأحسن الاختيار .. ثم ارض بعد ذلك بما قُدّر لك.
  
"
72658,"
   الحمدلله على كل حال يا شيخ بس الوضع هنا مزري تمامالا احنا عارفين نعبر عن رأينا بحرية سواء كان ديني او سياسي ولا عارفين نمشي بأمان واحنا محافظين على ديننا لأن ببساطة اي وجه شبه بالدين بيُباد تماما هو وصاحبه احنا بقينا مش عارفين نتكلم عشان هنتهان ولا ينفع نسكت عشان رفضنا للأمر الواقع واجب!عايزين نعيش!
  ","

   طبعا أي حد له عقل وإنصاف هيعرف إنك مبالغ جدا في كلامك ده !
   
   فيه سلبيات كتير بلا شك .. لكن مفيش بلد في الدنيا جنة الله في الأرض ..
   
   أنا بشوف هنا مثلا يوم عن يوم دروس بتعلم منها فعلا إن تصور الإنسان هو اللي بيخليه يبالغ في المدح أو الذم .. وليس بالضرورة عاكسا لحقيقة الواقع ..
   
   ما تصعبش الأمور على نفسك وتنظر بهذه السوداوية عشان تعرف تعيش وتكمل ..
  
"
72659,"
   دكتور من فضلك هو لو الواحد للأسف معجب بحد و بيتابعه كل شوية و بيحاول ينسى بس مش عارف و مش قادر إيه الحل 😔
  ","

   مش هينسى طول ما بيتابعه !
  
"
72660,"
   الماديات والوجهه الاجتماعيه مغريه جدا
  ","

   وجهة إيه إذا كان هي متبرية منك أمام أهلها .. وأنت مش قادر تواجه أهلك ؟!
   
   أنت عارف هي شايفاك إيه ؟!
   
   أنا مش عارف التفاصيل .. بس المقدمات دي بتقول إن فيه حاجة غلط .. حاجة ممكن يكون تمنها أكبر من استيعابك ..
   
   ما تضحكش على حالك يا ابن الناس .. وابعد عن طريق العك .. وركز في حياتك.
  
"
72661,"
   كلامك مريح نفسيا لابعد الحدود ، اتمنى ترد عليا ،انا دايماً حاسة اني مقصرة في حق ربنا خايفة!خايفة اوي منه نفسي اعمل كل حاجة بس مش عارفة اعمل حاجة حتى الصلاة مش عارفة انتظم فيها قعدت سنة منتظمة و رجعت تاني!رجعت تاني بعيد عن ربنا ، انا كل يوم بعيط و قلبي وجعني حاسة اني ضعيفة ، ساعدني😭
  ","

   اسمعي ده:
   

    https://www.facebook.com/m.atiia.soliman/videos/1321356817944160/
   

"
72662,"
   سيده فى الاربعين عرضت عليا الزوج بعلم أخيها دون علم باقى إخوتها ،وانا فى عامى الاخير من الجامعه ولو تم ذلك سيكون دون علم اهلى توافق او لا توافق اجتماعيا ودينيا هل هناك حرمه ؟؟
  ","

   إيه الملابسات اللي وصلتك لوضع زي ده ؟!
   
   هل شايف ده وضع تحترم نفسك فيه ؟!
  
"
72663,"
   هو انا هاخد حسنات عشان عايشة ف مصر؟
  ","

   احمدي ربنا على النعمة !
   
   مهما كان حالك فنومك في بيتك، بدينك وصحتك = بالدنيا واللي فيها.
  
"
72664,"
   والدي لما جه يسافر بلد بره مصر جدتي دعتله ربنا يحبب فيك خلقه بقالنا عشر سنين مبنسافرش ولعند دلوقتي اهل البلد اللي كنا فيها بيتصلوا بيه دايما ،،فربنا يحبب فيك خلقه يا رب 🌻🌻🌻
  ","

   وهذه دعوة أمي لي أيضا !
   
   اللهم استجب .. وانفعني بها في الدارين ..
  
"
72665,"
   غضب ربنا أكتر 💔
  ","

   تمام !
   
   يبقى نعمل اللي يرضيه .. أيا كانت النتائج ..
   
   استمرينا بعد كده في حلال = فاحنا تبنا واتعلمنا ونسينا.
   
   بعدنا = كسبنا قرب ربنا.
  
"
72666,"
   يا أبا انس
العلاقه الى فيها تجاوزات ممكن تكمل؟ ربنا ممكن يعاقبنا فى حلم بنتمناه؟
  ","

   خوفنا من غضب ربنا أكتر .. ولا على العلاقة تكمل أو لأ ؟!
  
"
72667,"
   من فضلك جاوبنى ممكن 
هل الكلام المتجاوز فيه بين ولد وبنت يعتبر زنا ولو هو زنا ممكن ربنا يغفرلنا بعد هذه التوبة ولا الزنا لا يغفر؟ كان كلام على السوشيال من سنه او اكتر بس مش قادرة انسى هل ربنا ممكن يسامحنى؟
  ","

   ده وسواس يا بنت الناس !
   
   ربنا يغفر الذنوب جميعا ..
   
   انسي تماما، وأصلحي ما بينك وبين الله ..
   
   كلمة زنا دي كبيرة لا تستهينوا بإطلاقها على كل تجاوز.
  
"
72668,"
   توفى أبي منذُ 20 يومًا"")) 
نحنُ ثلاث فتيات وليس لنا أحد الآن غير والدتي، والله إنا صامدات منذ اليوم الأول، ونحن من كنا نُثَبِتْ الآخرين!! لكنَّه أمرٌ شاق وربي"") 
أنا الآن على مشارف الامتحانات ولم أذاكر كلمة"") وذاكرتي تائهة جدًا"") 
أرجوك قُل لي كلمة تُهدأ من روعي""))
  ","

   ولدنا مبتلين بموت رسول الله !
   
   ونتصبر على الحرمان منه برجاء الجنة ..
   
   وكذا فليكن عهدنا مع كل الأحباب الذين سبقونا ..
   
   ربط الله على قلبك وثبتك ..
   
   اعملي لتكوني سببا في فخره بك عند الحوض .. آمين.
  
"
72669,"
   بقالي عشر شهور صابره علي نفسي مش عارفه انساق ورا تفكيري ولا اعاند وانسي ؟ انا اتقال عني كل شئ سئ قدام الناس عشان يطلع ملاك وانا وحشه وبعد كل ده لسه شايفاه قدوتي !
  ","

   للأسف حلّك مش عندي.
   
   عافاك الله وصرف عنك ..
  
"
72670,"
   الحل ؟قلبي اللي استنزف 
حد تاني
  ","

   تطوي الصفحة .. وتتعلمي الدرس ..
   
   وتبدئي من جديد .. وتصبري على نفسك لين تستعيدي قلبك من تاني.
  
"
72671,"
   قالي بحبك وحبيته، وطلب مني أصبر عليه وأتمسك بيه وتمسكت ولازلت، مر وقت طويل وأنا بحاول أكون شريك كويس محب معين صديق وأخ وحبيب وأخت وبنت وأم وكنت بحاول بكل طاقتي أكون سند لدرجة إني أخطأت جدا وتوهت عن نفسي، حالا هيسيبني، لا هو سابني لأن أهله رافضيني، هل فعلا من حقهم؟ من حقه؟ هو في حاجة اسمها كدا؟
  ","

   أنت اللي جنيت على نفسك للأسف !
   
   وبتسألي متأخر جدا ..
   
   عموما درس إضافي في فصول "" غلّي نفسك "".
  
"
72672,"
   ما هو أقرب حيوان لك من حيث الصفات؟
  ","

   اتكلم عن نفسك يا آسك ! 🙄
  
"
72673,"
   فيه أمل ترد..هعتبرها اشارة
  ","

   ردي أو عدمه مش إشارة لحاجة خالص !
   
   لا تسيئوا فهم أقدار الله بلصقها بأوهام تستنزفكم .. ثم تقودكم للسخط، عياذا بالله.
   
   فرج الله عنا وعنكم .. وبلّغنا ما يرضيه ..
   
   ألقاكم يا صحبة الجنة 💚
  
"
72674,"
   كيف تكون الصُحبة الصالحة؟
  ","

   من يريدونك معهم خلف باب الجنة .. ويعينونك على ذلك في أمر دينك ودنياك ..
  
"
72675,"
   ادعي لكل معتقلي سوريا ياشيخ
بهالبرد والجو . حسبنا الله
  ","

   مش بنسى الفكرة دي كل يوم قبل ما أنام !
   
   هي اللي بتهون عليّ أي حزن .. بتخجلني من نفسي، وتعظم في صدري نعمة ربي ..
   
   فأدعو لهم جميعا .. وأحمد ربي على العافية .. وأرقب تأويل الأحلام.
  
"
72676,"
   أتفق مع حضرتك، كنت أحدهم ومنّ الله علي الحمد لله .. 
ضروري جدا قبل أي خطوة 
ربنا يفك الكرب
  ","

   الله يعوضك خير يا حبيبي.
  
"
72677,"
   حتى لو بنت 😅
  ","

   طبعا !
   
   هذه فطرة .. في الرجل والمرأة.
  
"
72678,"
   يعني كونه عنده شهوة دا لا يقلل منه مدام يكبحها؟
  ","

   لو مفيش شهوة = يبقى مش طبيعي !
   
   وعلى قدر كبحه لها لصرفها في الحلال فقط = يكون سموه وترقيه.
  
"
72679,"
   هل تشعر أن هذا منهج صحيح؟ 😅ارتباط الحفظ عند الطلب في رضا الشيخ وزعله؟  وهل الحفظ بذاته هو الهدف أم ربط الطفل بالقران وتربيته على معانيه وقيمه؟  كان شيخنا يذم هذا ويقول احفظوا لأجل القران لا لأجلي .. ما رأيك؟
  ","

   احنا بنتكلم على سن آخره 12 سنة !
   
   بعده بتربط الطالب بالقرآن نفسه مش بأشخاص ..
   
   لكني حتى اللحظة لا أنسى طعم نظرة الرضا من شيخي بعد ما أتقن تسميع اللوح أو المراجعة له.
  
"
72680,"
   هو لين الإنسان شهواني يا شيخ
  ","

   فيه نزعة شهوانية .. وفيه نزعة ملائكية !
   
   وشرعنا الحنيف يحقق التوازن بينهما، دون صدام أو كبت.
  
"
72681,"
   مش حرام ولا ممكن تتحرم من الخلفه لانها منعت الرزق والكلام ده
  ","

   جهل !
   
   الفترة دي مهمة يتأقلموا على بعض .. ويطمنوا لدرجة التفاهم والتآلف بينهما ويستعدوا لتحمل مسؤولية التربية.
  
"
72682,"
   رايك حضرتك ف العريس والعروسه ال بياجلو الخلفه  تلات اربع شهور كده لحد م يستقرو ولو هيسافرو وكده وحرام ولا لا؟
  ","

   مهم جدا !
   
   ولو قدروا لسنة يكون كويس كمان.
  
"
72683,"
   كنت ف مره ف نقاش مع والدى وازواج اخواتى ف كلمه مولانا واخبرونى بانه مجرد للتوقير ..عمى شيخ ودائما ما يناديه ابيه مولانا ..واجد ان فيها خطأ ..ف المولى هو الله عز وجل وحده ..هل انا مخطئه ؟
  ","

   نعم؛ مخطئة.
   
   المولى من معانيها السيد .. ومن معانيها الصاحب .. ومن معانيها النصير .. ومن معانيها العبد والخادم !
   
   وكل معنى حسب سياقه .. وهذا من غنى لغتنا وجمالها ..
  
"
72684,"
   ستموت
  ","

   اللهم على حال يرضيك عني ..
  
"
72685,"
   الله يراضيك يا شيخ
  ","

   يا رب !
   
   جميلة الدعوة .. ولك بمثل ..
  
"
72686,"
   يا شيخ بما إن حضرتك بتدرس قرآن 
بتعاقب االاطفال ازاى لو محفظوش (وخصوصا الطلاب اللى كل مرة مش بيجو مش حافظين)
ولو حضرتك بتشجعهم ازاى برده 
وشكرا مقدما
  ","

   أولا: الضرب مجرّم في أمريكا كسياسة تعليمية أصلا.
   
   ثانيا: من وأنا بحفظ في مصر مكنتش بلجأ للضرب إلا في أضيق حدوده.
   
   ثالثا: أنجح سياسة للتحفيظ في رأيي لازم يشترك فيها بيت زارع الموضوع في نفسية الطفل كرسالة عظيمة لازم ينجزها، والتحفيز والمكافآت مربوطة به .. مع معلّم صاحب شخصية محبوبة يقدر يجذب ويحبب ويوبخ وقت اللزوم، وتوبيخه يكون أكثر عملا في نفسية الطالب من الضرب بناء على قوة الرابطة بينهما !
   
   غياب أحد الطرفين مش هيوصل للنتيجة المطلوبة.
   
   أجمل كلمة سمعتها هنا من ولي أمر طالب قالي:
   
   الولد مش بينام إلا لما يسمع لنا .. بيقول: ما بدّي الشيخ يزعل مني.
  
"
72687,"
   هدية تمنيت أن تهدى لك ؟
  ","

   مليون دولار 😁
   
   يلا .. هي الأحلام ببلاش.
  
"
72688,"
   ما الذي تناولته على الإفطار اليوم؟
  ","

   اتفضل غمّس يا آسك !
   
   زيت زيتون من قلب فلسطين مع زعتر بلدي 😍
  
"
72689,"
   فضلا ي شيخ 
كيفية التعامل مع معتقل خرج بعد اعتقال دام خمس سنوات (اذا أراد الله هيصبح خطيبي)
  ","

   لازم استشارة نفسية .. محتاج دعم وتأهيل ..
   
   الله يا رب يفرج ويعافي ويعوض بخير.
  
"
72690,"
   وافقت بقراري عشان فيه مميزات كتيرمحترم بشهاده كتير  ومحافظ ع الصلوات وبيبر اهله وكويس معايا باقي الايام بس بقيت اخاف نبقي كويسين الاقيه قلب كده ويسكت وانا قلبي تعبني ومش فرحانه زي البنات انا هنا باخد الاهتمام من  اهلي كتيير جدا ومتدفيه بحبهم ليه ملاقيش كده فيه لو حتي سؤال عليا  يشاركني  يومه مفيش
  ","

   أيوه برضه إيه مبرر الاستمرار ما دامت علاقة مرهقة بالشكل ده ؟!
  
"
72691,"
   قولي حاجه تهون المشوار
  ","

   كلنا في نفس المشوار !
   
   مش بحب الأسئلة اللي بتتعامل معايا على إني ببص لده من فوق ..
   
   كلنا مطحونين .. بنحزن وبقلق وبننتظر .. بندعي ونأمل ونفرح .. بنقع شوية ونقوم نكمل، عشان لازم نكمل ..
   
   هو ده الطريق .. ودي طبيعته ..
   
   يا تتحمل وتثبت .. وتتصبر بالجنة آخر المشوار ..
   
   يا تسخط وتعترض وبرضه هيكمل .. بس النهاية -عياذا بالله- نار.
  
"
72692,"
   علي وشك الفركشه. بسبب انه ٣شهور خطوبه وبيجي مره واحده يبعد وميسألش بالايام واسأله يقولي مخزنلك وساكت وعملتي كتيير وساكت طيب عرفني يقول اعرفي لوحدك. اعمل ايه تعبت منه وقلبي كل يوم مخذول يجي ايام حلو وميعديش اسبوع ويحصل ده للدرجادي وحشه بقيت اخاف اتكلم معاه ف حاجه لاغلط ويخزن ويعد الغلط علياقولي الحل
  ","

   إيه مبرر استمرار علاقة زي دي ؟!
  
"
72693,"
   خطيبي سابني وقالي انا بحبك بس انتي مش مريحه امي  مع اني كنت شيلاها علي راسي حاسه ان جوايا جرح كبير مش عارفه اعالجه
  ","

   احمدي ربنا واشكري فضله على أن نجاك !
   
   عيال .. يخلطون بين البر وبين الظلم ..
  
"
72694,"
   ايه الحاجة اللي كان نفسك الأديان متحرمهاش؟
  ","

   ديننا أحلّ لنا الطيبات .. وحرّم علينا الخبائث !
   
   الحمد لله على ما أحل .. وعلى ما حرم.
  
"
72695,"
   ابو انس جاوبني بالله عليك لعلي ارتاح
متزوجة من7شهور اكتشفت انه بيشاهد+18حاولت اصبر وادعيله في سري بس تعبت وواجهته اعترف انه من قبل الزواج و بيحاول يتعافي وان الموضوع قل عن الاول وقال اني مش مقصرة معاه بس دي، مشكلته من قبل
انصحني ماالحل لان الموضوع تاعبني نفسيا وبحس انها خيانه ليا
هل فيه امل يتصلح
  ","

   لازم يتعالج.
  
"
72696,"
   ي شيخ موضوع تبادل النظرات تاعبني خاالص
مش عارف اعمل ايه ممكن تنصحني !
  ","

   تغض بصرك .. وتصرفه مع نظرة الفجأة !
   
   مفيش حل تاني.
  
"
72697,"
   مهما متردش عليا مبزعلش منك  😅
  ","

   ربنا يجبر خاطرك ..
  
"
72698,"
   مخطوبه وحاسه بفرق ف التفكير هو تفكيره بارد جدا ف حكايه الشغل وانا حركيه ومش قادره استحمل انى انا اللى أفضل احركه واهلى عاوزين افركش اسمع كلامهم ولا اصبر ؟
  ","

   اسمعي كلام أهلك !
   
   عدم تحمل المسؤولية عيب بشع تتعثر جدا معه الحياة.
  
"
72699,"
   هو اهتمام الولد بالبنت يعتبر إعجاب اهتمام اللى حوليها شايفين أنه مبالغ فيه رغم انه لم يعترف  بشئ
  ","

   يعتبر عك لازم هي تقفل بابه وتطنشه.
  
"
72700,"
   👇
  ","

   يا يروح يتعالج .. يا تروحي لبيت أهلك.
   
   وحافظي على نفسك عشان ما يبهدلكيش.
  
"
72701,"
   حضرتك بتنتقد عقليتي !!
  ","

   طبعا !
   
   مش عشان التحسس .. من حقك تتحسس من أي حاجة، بصرف النظر ده صح أو غلط .. يعني كونها عقد عليها أو حتى تزوجت فهذا لا يعيبها في شيء ..
   
   أنت مش متقبل الفكرة = خلاص .. ليه بتسأل ؟!
   
   اصرف نظر وشوف غيرها.
   
   المصيبة إن كثيرا ممن لهم هذه النفسية بياخد كلمتين من حد زيي يخدروه ويقوم متقدم ويخطب .. ويعقد أو حتى يتزوج .. وفجأة يبدأ يطلع عليها قرف العقدة القديمة دي .. ويرجع يسأل أعمل إيه، مش قادر أنسى إن كان اسمه زوجها عالورق !
   
   طبعا بعض الحالات بتكون نوع من وسواس قهري محتاج علاج .. وغالبها بتكون قناعات فاسدة حلها نقوله: ابعد وبس.
  
"
72702,"
   يا أبا أنس عاوز اخطب فحد رشح لي بنت سالت كله شهد ليها بالاخلاق والدين وقالوا قوية الشخصية اما سالت ناس مقربة عرفت انها كانت عاقدة فترة شهرين الامر ده اتحسست منه اوي مجرد أنه كان اسمه زوجها ع الورق،متردد اوي،عاوز نصيحتك
  ","

   ما تتقدمش ما دامت هذه عقليتك !
   
   محدش جابرك.
  
"
72703,"
   ي شيخ خايفة انى أفتن وخايفة حالي يتغير في الزمن إلى احنا فيه دا ...ونفسي اقرب لربنا بس كل ما احاول الاقي حاجة  بتمنعني .....
  ","

   كلنا نعيش بين هذا الخوف وبين رجاء إن ربنا يخرجنا منها بالستر والرضوان ..
   
   ستقع يوم تفقد هذه المعادلة.
  
"
72704,"
   أحافظ على قلبي إزاي
  ","

   تركزي في حياتك ودراستك وعبادتك لربك .. مرحلة وهتعدي وهتشقي طريقك بإذن الله ..
   
   في النهاية كل واحد بيتحمل مسؤولية اختياراته في الحياة.
  
"
72705,"
   شفت عربية بابا في الشارع فروحت عليها أشوفه لقيت معاه واحدة في العربية أنا كنت شاكه فيها قبل كدة مع العلم إن مفيش حاجه تربطهم ببعض تخليهم يتقابلوا أول ما شافني جري بالعربية و سابني في الشارع كنت هتجنن و هجري وراه .. حاسه إن ليا حق مش عارفه اخده هو انا ليا حق أصلا😭
  ","

   ولا كأنك شفت حاجة .. ولا تلوميه ..
   
   تعاملي معه عادي .. وحافظي على قلبك من الصدمة دي .. الكل بشر ويخطئ !
   
   عارف طبعا الموقف صعب عليك ازاي .. لكن للأسف أي تدخل مش هيحل وهيسوأ الوضع أكثر.
   
   دعيه بينه وبين الله ..
  
"
72706,"
   بحس اني بصلي من غير عقلي بقعد أفكر
أنا بجاهد و الله إني اقلل بس أنا أصلا دي طبيعتي 
هو أنا كدة صلاتي غلط
مع إني بطمأن بيها و الله
📿🌼📿🌼
  ","

   - بصلي لكن مش بحس بخشوع.
   
   = المهم ما تبطلش صلاة.
   
   - بقرأ قرآن لكن مش بتدبر.
   
   = المهم يفضل لك ورد يومي منه.
   
   - بذكر ربنا لكن مش بركز.
   
   = المهم ما تبعدش عنه.
   
   إننا حين ننصح غيرنا ونجاهد أنفسنا دوما بقضية المداومة على الطاعة، حتى وإن كنت تشعرها (أو يوسوس لك شيطانك) أنها مجرد روتين لا كبير أثر لها تجده في نفسيتك أو حياتك أو ذنوبك؛ فذلك لأمرين:
   
   الأول: أنك ما دمت ملازما للباب بصدق، مجاهدا في الثبات على القرب = فإما أن يفتح لك فتذوق حقيقة النعيم .. أو تموت مجاهدا أعذرت لربك بلزوم الصراط المستقيم.
   
   الثاني: أنك تمر بك نفحات مفاجئة وسط هذا الروتين .. ركعة حضر فيها قلبك، سجدة صدق فيها دعاؤك، آية تلوتها بدموعك .. لعل نفحة منها هي المنجية ..
   
   أنت تعبد ربا لا حد لكرمه .. ولعله يطلع عليك ذات صدق منك فيقبلك، على ما كان من العمل !
   
   بحسناتك، بسيئاتك، بمميزاتك، بعيوبك .. غير أنك ذليل له تمام الذل، حريص على القرب منه تمام الحرص، قولا وعملا وحالا.
   
   وهذا يفسر لك قولة ابن عمر -رضي الله عنهما-:
   
   "" لو علمت أن الله تقبل مني سجدة واحدة أو صدقة درهم واحد = لم يكن غائب أحبَّ إلي من الموت "".
   
   اثبتوا عباد الله ولو لم تنعموا من لذة التعبد بالحصول .. فلا تدرون والله أي عملكم المقبول !
  
"
72707,"
   حتي اذا لم ترد ساعتبرها فضفضه وكثيرا نا افضفض هنا فتح الشيطان لي ابواب الفتن علي مصرعيها وهزمني كثيرا انا الان رهينه شهوتي وشيطاني كارهة لذاتي لا اقوي علي شئ سوي التنفس نسيت كل حياتي واخرتي حقيقي مش عارفه ارجع افوق تاني انا جسد بلا روح
  ","

   رص الشكوى بهذه الطريقة لا فائدة منه إلا مزيدا من الضعف !
   
   باب الله مفتوح .. فعودي له بخطوات ثابتة متتظمة ولو صغيرة.
   

    https://www.facebook.com/m.atiia.soliman/videos/1321356817944160/
   

"
72708,"
   حبنا دام لسنتين ونص احنا لسه ف كليه ... جت من فتره قالتلي مش هينفع تكمل وحرام اظلمك معايا وتتعب وتتعلق بيا اكتر و ف الآخر حد يخطبني ومبقاش ليك .. كلامها مش مرتب ومخلينا مبقتش فاهم حاجه عايزه تبعد عشان حاجة ف علم الغيب وبتقولي اهلي مش هيقبلوك ف بلاش نكمل ... نصيحتك ليا ك شاب اعمل ايه
  ","

   تبعد وتنسى ..
  
"
72709,"
   شيخى انا متزوجة عندى ٢٥ سنة بحب زوجى جداا لدرجة كبيرة هو مش قادر يحسها 
  عايزاه جنبي على طول من كتر تعلقي بيه  ساعات بتخيل انه هيموت او هيبعد عنى واقعد اعيط كتيير انه ممكن بس يبعد عنى تعبت من كتر التفكير ومجرد الإحساس ده بيموتنى محتاجة كلمة لوجه الله
  ","

   محتاجة استشارة نفسية .. ده نوع من التعلق المرضي اللي هيؤذيك وهيخنقه منك !
   
   لازم ترشدي مشاعرك.
  
"
72710,"
   عشر أيام اجازة المفروض تبقي معانا فيهم كتير مش كدا ولا ايه 🤔
  ","

   حاضر؛ مطول شوية الجلسة دي بإذن الله ..
  
"
72711,"
   يا شيخ انا الحمد لله حافظة القران ومجوداه وكنت قرات ثلاث قراءات قبل الكلية بس حاليا اما براجع بقرا بحفص بس وتقريبا نسيت باقى القراءات وده لانى معنديش وقت بسبب الدراسه انا كده عليا ذنب ؟
  ","

   أتقني حفص؛ تلاوة وحفظا .. مأجورة موفقة بإذن الله.
  
"
72712,"
   حظي مش بيضرب ليه زي الناس دي 🤨 وترد عليا
  ","

   أهو ضرب ! 🙄
  
"
72713,"
   ولو حد تاب وندم وفضل فتره طويله ميعملش الذمب ده وجه عليه وقت وضعف بس رجع تاني بسرعه ربنا هيسمحه؟
  ","

   سبحانه !
   
   لا يغلق باب توبته .. أبدا.
  
"
72714,"
   اللي تاب وقرر معملش المعصية الفلانية تاني ربنا هيتقبل توبته وهيصلح حاله ولا هيفضل غضبان عليه
  ","

   يفرح به -سبحانه- وهو الغني عنه !
  
"
72715,"
   ممكن يكونوا كلهم موجودين يا شيخ والله بس القصور بيكون في زاوية الطبخ 😬🙊
  ","

   وده قصور كارثي الحقيقة عند بعض الرجال .. أو كثير منهم !
  
"
72716,"
   طب حضرتك ينفع ادور ع الدين والمال والجمال مع بعض  ولا انا كده طماع وغلطان
  ","

   مش هتلاقي كل حاجة !
   
   لازم قصور في زاوية ما.
  
"
72717,"
   خطيبي بيحبني بس عامل أعجاب لصفحة أجنبية "" أقامة علاقة جادة مع فتاة روسية أو زواج منها"" هو صفحته مفيهاش معلومه عنه وصفحات إلي متابعها محدودة يعني غريبة أنه يعمل لصفحة مش محصلة مليون ده أشارة لحاجه ولا اي انا خفت
  ","

   صفحات كتير عالفيس بيتغير اسمها وموضوعها !
   
   نبهيه للموضوع يلغي إعجابه وخلاص.
  
"
72718,"
   ي شيخ خطيبي كان قايلي ع علاقتين في حياته قبلي خطبه واستعداد لخطبة بس من واحده كان بيحبها
انا سالته من البدايه انت تعافيت م الموضوع قالي اه 
وهو كويس جدا،  ايه ممكن يخليني اعرف اذا كان بيفكر ف الموضوع او لا،  خايفه جدا 
😅
  ","

   ربنا يهديه .. مكنش له لازمة يقول !
   
   عموما انسي ما دام كويس معاك.
  
"
72719,"
   ياشيخ اول خطوات التوبه اي ؟
  ","

   الإقلاع والندم ..
  
"
72720,"
   كان لك إجابة قبل كده جميلة مش فاكرها لكنها كانت بتقول ماحدش هيأكلك علم ولا الشخص عايز طالب علم يسمع عليه مش فاكرها بس كانت إجابة جميلة زيك كده يا مولانا ٠😀
  ","

   هذان المنشوران:
   

    https://m.facebook.com/story.php?story_fbid=937521449661034&id=100002095644279&sfnsn=mo
   


    https://m.facebook.com/story.php?story_fbid=1634682583278247&id=100002095644279&sfnsn=mo
   

"
72721,"
   هل يحق ليا رفض الخطوبة علشان خطيبتى مش حافظة القران ؟
  ","

   العبرة هنا بتطبيق أخلاق القرآن .. لا بمجرد حفظه !
   
   حكمك سطحي للغاية ..
  
"
72722,"
   ٤ بنات على وش جواز....الكبيرة ٢٦ سنة
هل من حق الاب يلوملها فى رفضها للى بيتقدموا لان هى عايزاه معاه شهادة لجانب أخلاقه ووضعه يكون كويس مع تقبله...ولا من حقها تستنى اللى هى عايزاه؟
وأنه يقولها افتحى الباب لاخواتك وكلام الناس....هل عنده حق؟!
  ","

   ما تتجوزش أي حد عشان خاطر حد.
  
"
72723,"
   هو انت ماينفعش لما تنزل مصر نتجمع كلنا كده كارجالة ونقضي ولو ساعتين مع بعض
اهو نتكلم في الكورة براحتنا من غير دوشه
  ","

   ونلعب فيفا 😃
   
   سجل عندك من الآن .. جمعنا الله على خير حال وأسعده 💚
  
"
72724,"
   شيخي محمد ، قلبي يؤلمني ولله ، اشعر بأني بحاجة الى زوجة نفسياً (اضافة للجانب الجسدي)  هل هذا الامر طبيعي ام انا لدي مبالغة فيه :"""""""""""")
  ","

   لو ده مش حاصل = تبقى مش طبيعي !
   
   استعن بالله وخذ بالأسباب .. ربنا يغنيك من فضله.
  
"
72725,"
   سؤال هايف معلش بس يففرق اجابته معايا لو فركشت مع خطيبى وكان هو الغلطان اعمله انفريند ع الفيس عشان يبان انه مش فارق معايا و لا بلوك ؟؟
  ","

   حسب نوع الخطأ وطبيعة إنهاء العلاقة !
   
   عموما المهم الصفحة تتطوى.
  
"
72726,"
   حالي مع ربنا سيء جدا بقيت يادوب بصلي الفروض بالعافية وذنوب الخلوات عمالة تموت في روحي مش عارفة ارجع اتواصل تاني مع ربنا مش عارفة اتوب وانكسر لربنا قلبي جامد بطريقة صعبة
أنا محتاجة نصيحة منك كأخ تساعدني ارجع تاني لربنا ارجع بصدق عشان بموت في البعد
  ","

   اسمعي ده:
   

    https://www.facebook.com/m.atiia.soliman/videos/1321356817944160/
   

"
72727,"
   ياريت اليوم النهارده مايكملش كلام في الرياضة علشان البنات متزعلش
  ","

   حاضر 🥺
  
"
72728,"
   أهلي جميل زي جمال ردودك ياشيخنا العظيم ⁦❤️⁩
  ","

   بس ردودي مالهاش دعوة بلاسارتي 😁
  
"
72729,"
   الاهلى وايمن الكاشف والقطايف واللطايف حاجه فاخره السنادى يا شيخ 😍 عقبال افريقيا ان شاء الله
  ","

   السانتا كلوز 😂😂
  
"
72730,"
   ياشيخنا الأهلي الماتش ده من اسوأ ماتشاته الشوط الأول كان وحش الشوط التاني جميل ،  السبع ماتشات الي فاتو احلي بكتير ⁦♥️⁩😎
  ","

   أيوه بابا قالي وأنا بكلمه امبارح 😍
   
   وآدي وليد نزل .. مبروك الدوري يا رجالة.
  
"
72731,"
   أهلي⁦♥️⁩⁦♥️⁩⁦❤️⁩😎
  ","

   أول ماتش أتابعه من شهور عشان بدأنا هنا إجازة لمدة عشرة أيام بإذن الله ..
   
   ما شفتش الأهلي بالحلاوة دي من زمان.
  
"
72732,"
   جنيه على كل لايك وهتمشي الدنيا
بس نقول اي اسك جبلة
  ","
  😑
  "
72733,"
   يعني ايه VIP أصلا؟😂😂
  ","

   يعني زي جول قفشة الوقت واللي بيعمله فايلر مع الأهلي 😅
  
"
72734,"
   حبنا لك
  ","

   بالدنيا واللي فيها !
   
   الله ينفعنا به في الدارين.
  
"
72735,"
   باين الأسك خاف لما زعقت معاه امبارح يا شيخ محمد😂
  ","

   أصلا لو بيفهم ينزل لنا مشاريب كل جلسة هنا 😅
  
"
72736,"
   حضرتك بقيت VIP يا شيخنا😄
  ","

   يكش نشوف منه حاجة تنفع !
  
"
72737,"
   حضرتك ليه مش بترد علينا حقيقي محتاجه رد من حضرتك علي موضوع التعلق بشخص مش نافع ارتبط بيه من فضلك محتاجه نصيحه 😭
  ","

   غلّي نفسك !
   

    https://www.facebook.com/m.atiia.soliman/videos/1305808432832332/
   

"
72738,"
   لقد نال منى الحزن فماذا افعل
  ","

   كلنا يمر بنا هذا يا صديقي !
   
   ينال منا الحزن ويحتل مساحات في الروح ..
   
   لا يعيبنا هذا .. ولا ينبغي دوما أن نسارع لمطاردته ..
   
   بحاجة أحيانا لشيء من التعايش إلى أن نفاجئه بومضة نور تبدد ضبابه !
   
   هذه طبيعة الدنيا على كل حال.
  
"
72739,"
   اللهم لا مُعطي لما منعت، ولا مانع لما أعطيت
اللهم ربنا ولك الحمد
  ","

   أشهد !
   
   سبحان ربنا وبحمده.
   
   ألقاكم يا صحبة الجنة 💚
  
"
72740,"
   انا والدي ووالدتي منفصلين ايه العيب في كده.. بالعكس ده البيت بقى سوي اكتر لما ابي حفظه الله مشي.. عشان الخناقات خلصت و بقينا في هدوء والحمدلله
  ","

   سؤالك جميل وعجبتني طريقتك !
   
   الله يحفظكم ويسعدكم ..
   
   مجتمعنا هو اللي مريض .. وقناعاته مضروبة بالنار.
  
"
72741,"
   ها يا شيخ عرفني اعمل ايه هو متمسك بيا بس هو سد كل الطرق عليه و الزمه بمصاريف البيت  عشان ميعرفش يكون نفسه ،نعمل ايه طيب
  ","

   مش ملزم بمصاريف بيتهم !
   
   تتجوزوا .. والأمور هتتصلح.
  
"
72742,"
   حادثته لمدة سنة وتبت كثيرا واكره نفسي عندما اتذكر..
لم يكن حديثنا حبا بل كان عاديا لم يحمل معنى حتى علاقتنا لم تحمل اسما ولكن كان حديثا..
كلما اتذكر استغفر كثيرا ولكن لا استطيع ان انسى نفسي كيف كانت بهذا السوء..
التزمت بالكثير من الاعمال الصالحة ولا انسى..
اهذا يعني عدم قبول توبتي؟
  ","

   انسي .. كأن لم يكن.
   


    https://www.facebook.com/m.atiia.soliman/videos/1454248847988289/
   

"
72743,"
   انا طبيبة وعلي وشك اختيار تخصصي.. هل انا ملزمة اني اختار تخصص نسا مثلا او اطفال بحيث اكون بعيدة عن التعامل مع الرجال كمرضي ؟ وهل لو معملتش ده فيه اثم عليا؟
  ","

   اختاري الأحب لقلبك واللي شايفة أنك فيه أمهر ..
  
"
72744,"
   تقول إيه ل (الوِحدة)😔
  ","

   كفاية كده !
   
   أذهبك الله .. بلا عودة.
  
"
72745,"
   معلومة لما تتزوجي دي بتبقى من بعض الأمهات للأسف .. اللي لو شافت بنتها بتعمل حاجة زي كدة بتطين عيشتها من باب عيب وأنت لسة صغيرة😏 .. في حين إنها بتبقى مفرطة في حاجات تانية عادي يعني .. المصيبة بقى إنهم لما بيتزوجوا بيحتاسوا 😒 وبتبقى نيلة عليها وعلى اليوم اللي تزوجت فيه.
  ","

   بالضبط.
  
"
72746,"
   ينفع نلعب ماتش سوا يا شيخنا؟❤
  ","

   أونلاين ؟!
  
"
72747,"

    https://ask.fm/abuanaaas08/answers/148451845748
   
","

   أحسنت 👍
  
"
72748,"
   وحشتني يا دكتور والله انا بعت لك رساله من اكتر من سنه كنت داخل الجيش وكنت تعبان جدا سبحان الله السنه عدت وانا خلصت جيش واتعلمت فيه حاجات والي ايقنته هناك ان محدش بيموت قبل اجله لان الي مريت بيه ولسه عايش وكمان كويس الحمد لله مفيش اي اصابات يخلني اقول الحمد لله
  ","

   كفارة يا وحْش 💚
  
"
72749,"
   ما الرياضة التي تمارسها؟
  ","
  FIFA 20 😁
  "
72750,"
   هل تـؤمن بأي نظرية مؤامرة؟ إذا كانت الإجابة بنعم فما هي هذه النظرية؟
  ","

   أنت متآمر علي يا آسك !
   
   شا الله تتشك في نضرك.
   
   بعتلي رسالة مفهمتش منها حاجة إلا إنك هتخصم مش عارف كم كوينز عشان تعطيني شارة VIP وكلام فارغ ولعب عيال.
   
   النكتة إنك خصمت فعلا وما عملتش حاجة .. وقلبتها مسخرة .. وكل شوية أسئلة وإعلانات اشتري كوينز عشان تبقى مش عارف إيه .. ولميت علينا شوية مهاويس يعملوا حسابات ويشحتوا لايكات عشان الهبل ده كله !
   
   يعني لولا شوية الصفحات اللي هنا كنت تحولت لتطبيق زبالة عبارة عن كلام فارغ كما بدأت.
   
   المفروض تنتبه للمحتوى الجاد اللي عملك قيمة وتخدمه فعلا بمميزات جديدة تسهل التواصل مع المتابعين !
   
   الحقيقة عدت بتمنى يكون فيه مكان محترم عن كده يجمعنا ..
   
   طبعا أنت ولا فاهم حاجة !
   
   مبين على وشك .. غور.
  
"
72751,"
   طيب يا شيخ عندي سؤال هي النظافه الشخصيه من حيث ازاله الشعر من الجسم 
لابد أن لا تتعدي ال٤٠ يوم عشان الصلاه تبقي صحيحه 
دا بالنسبه للرجل ولا الست ولا كلاهما !
  ","

   لا علاقة لهذا بصحة الصلاة !
   
   الصلاة صحيحة ما دامت تامة الشروط والأركان.
   
   أما الاستحداد فمن سنن الفطرة وأصول النظافة التي يجب عدم التفريط فيها.
   
   (ملحوظة مهمة: واجب حتى على البنات؛ عشان معلومة لما تتجوزي دي هبل فاضي أو (عفانة) بمعنى أصح).
  
"
72752,"
   اكره حياتي فتره الحيض لعدم الصلاه لايرتاح قلبي الا بها ودعاء السجود وقت الهم والحزن جربت الذكر ولكن ليس كالصلاه بها استشعر قرب الله مني وغالبا ياتي في وقت الضيق اشعر احيانا انه عقاب من الله لي ان يحرمني منها وقت الضيق بنزول الحيض
  ","

   أبدا .. ليس عقابا !
   
   زادك الله حبا لطاعته ورغبة فيها .. وفرج عنك.
  
"
72753,"
   مش عارفة أجيبهالك ازاي يا أبو أنس ☺️
بس أنا بكراش عليك 🤭
  ","

   سواء بتهزري أو بتتكلمي جد ..
   
   - هزار غير مقبول.
   
   - جد أبرأ إلى الله منه، وأستغفره عما أعلم و عما لا أعلم.
   
   أنتم تستفيدوا مني وبس .. غير كده مش مساحتي ولا مساحتكم.
   
   (أعتذر عن الشدة التي أراها بموضعها .. لكن البيان يطرد الشيطان).
  
"
72754,"
   انا اسفه ع التدخل بس ليه الناس مبتبعتش الاسئله المحرجه دي انا بستحي ل ما بتظهر قدامي
  ","

   ويتعلموا حكم دينهم في هذه الزوايا منين ؟!
   
   عموما أنا نادر جدا جدا لما بجاوب على حاجات من دي؛ مش ترفعا عنها أو تهوينا من شأنها .. لكن لأن فيه كرام متخصصين في مثل هذا.
  
"
72755,"
   الله عليك و الله ( غالب او كل الناس من البيوت المستشيخة لهم نظرة و كلام احتقار  لغيرهم لكن ردك مناسب جدا ربنا يكرمك
  ","

   اللهم أعوذ بك من تدين عديم القلب !
   
   وأعوذ بك من التزام لا يزرع فيّ رحمة الناس ..
  
"
72756,"
   هل الرجل له ذنب ما تلبسه امه وأخته؟
ممكن يكون غيور، بس أمه/أخته مش راضيين يلبسوا حجاب شرعي.
جزاك الله خيرا.
  ","

   بل مأمور بإحسان معاملتهم والدعاء لهم ودعوتهم بحكمة ولطف ما استطاع ..
   
   وفقط.
  
"
72757,"
   اخى كذلك زوجته منتقبه ولكنى ارتدى بناطيل وبنسبة كبيرة حجابى بعيد عن الشرع للاسف (اسألكم الدعاء بالهداية ) 
واخى بيحاول معايا كتير وبنتخانق كمان لكن الظاهر انه بينصح وزوجته منتقبه لكن اخته لبسها مش شرعى 
متعرفيش اللى بيدور بينهم ايه
  ","

   طيب بصرف النظر عن أخيك وزوجته والسائلة وخطيبها ..
   
   أدعو الله أن يشرح صدرك ويسعد قلبك ويمنّ عليك بحجاب يسرك أن تلقينه به، ويكتب لك من رضوانه ما يرفع درجتك في الدارين ..
  
"
72758,"
   كيف حال قلبك
  ","

   راض .. طامع .. موقن.
  
"
72759,"
   غ.س زوجى يريد منى الأغتسال سوياً وأنا أقع فى الحرج ماذا أفعل
  ","

   مفيش حرج .. افعلي ما أراد.
  
"
72760,"
   يعنى ايه من مكان الولد وازاى اذا كان الجماع من الخلف حرام هى بتقول مش حرام
  ","

   لا إله إلا الله !
   
   يكون خلفها لكن يولج في مكان الولد ..
  
"
72761,"
   🌞🌞
  ","

   لو مش عارف حكم ربنا ومش مستعد يفهم أو يقتنع = نقطة سلبية جدا وتقلق طبعا.
  
"
72762,"
   جوزى دايما مهتم باولاد اخوه ودايما يسأل ويضحك معاهم وبيعامل مراته كويس خالص فى غياب اخوه
أنما اخو جوزى عكسه خالص
وزعلانة
احكى لجوزى ولا لأ
  ","

   لأ !
   
   المهم جوزك كويس معاك .. ما تدخليش بين الإخوة ..
   
   هو أكيد عارف طبع أخوه وبيعامل ربنا.
  
"
72763,"
   اما اتكلمت معاه في موضوع الخلفه ف الاول ع الاقل سنه قالي كتير انا مستني من زمان ووافق ع ست سبع شهور بحيث اكون خلصت وف اجازه  بس حسيته اتغير وقتها كده  وفضل يسألني ع السبب الاساسي. قولتله عشان ناخد ع بعض ونستمتع بحياتنا شويه خصوصا هو مضغوط كمهندس ومحتاج يفرح وبرده عشان الدراسه والنونو ياخد حق صح كده
  ","

   صح جدا.
  
"
72764,"
   زوجى يجامعنى من الخلف ولكن ليس من الدبر من مكان الولد انا لسه عروسه من ٣ شهور لم الوضع دا يحصل انا خرفيا مببقاش طيقاه ولا برضى ابصله اصلا ولا اكلمه وف نفس الوقت دا مش حرام عشان اقله بلاش وغير كدا هو زوج ممتاز بمعنى الكلمه عاوزه اسعده
  ","

   لا حرج في الدين !
   
   مفيش أي مشكلة خالص فيما ذكرت .. استوصي به خيرا .. واحتسبي أجرا كبيرا في إعفافك له.
  
"
72765,"
   بتحب الشاي يا شيخ؟
  ","

   حبيته هنا بس !
   
   النوع ده تحديدا ..
  
"
72766,"
   يا شيخ بعد خطوبة دامت اكتر من سنة والد خطيبي قاله سيبها عشان امها و ابوها منفصلين 
هو ده ينفع ؟ اعمل إيه طيب
  ","

   ولا تعملي حاجة !
   
   لو سابك فعلا عشان السبب ده بس = يغور هو وأبوه.
   
   وربنا معوضك خير بإذنه ..
  
"
72767,"
   طيب يشيخ لو مش هاينفع ترد علي سؤالي قولي علشان منتظرش إجابه بالله عليك
  ","

   اللي هو ؟
   
   اعمل له علامة هنا ..
  
"
72768,"
   تقدم لى شخص  ع خلق وحافظ القرآن ومشدد جدا ع الزى الشرعى للبنات( انا مختمرة الحمد لله )  لكن لاحظت تناقض بسبب زى والدته واخته بعيد جدا عن الزى الشرعى  انا ممكن اتنازل عن اى حاجه الا أنه ميبقاش غيور ع أهل بيته اوافق لأن كذا حد قالى ملوش حكم عليهم طالما باباه عايش ولا ارفض
  ","

   ملوش حكم عليهم طبعا !
   
   وما تقيميش الناس من شكلهم بس .. ممكن الزي بعيد لكن ترتاحي في عشرتهم لحسن أخلاقهم ولو كانوا مذنبين في هذه الزاوية ..
   
   اوعي تشوفي نفسك على حد.
  
"
72769,"
   اتخطبت لشخص كويس ومحترم ومستنيني من زمان عشان ينفع يتقدم هو كان جاهز بس مستني وفاهم ظروفي وانا ف رابعه طب رالفرح بعد خامسه واتفقت ع تأجيل الخلفه شويه.   نظرات الناس غريبه عشان ف طب واتخطبت هو انا فعلا استعجلت بصراحه الموضوع مزعلني
  ","

   وضعك زي الفل !
   
   الله يتم عليكم بخير ..
  
"
72770,"
   انا السائلة. 
أنا موافقة ومطمّنة لرأي الشيخ محمد جدًا "" اللي هوّ القرار اللي كنت واخداه وكنت بس محتاجة الشيخ يطمّني لصحّته.الشخص ده فعلاً وجعني وبكّاني بُكا السنين، ومقدّرش أي تعب أنا تعبتُه علشان بابا يوافق على ظروفه، وبعد ما بابا وافق سابني! معتقدش بيحبني زي ما بيقول هو مش عايز يضيع فرصه حلوة بس
  ","

   الله يسعدك ويعوضك كل خير ..
  
"
72771,"
   عايزة علاقته تبقى حلوة معاهم زي اخوهم الكبير يعني يا شيخنا
  ","

   ما تأفوريش الله يسعدك واسمعي الكلام.
  
"
72772,"
   لو سمحت يا شيخ انا بحب واحد واتكلمنا في كل حاجه ووصلت ان بنعمل علاقات مع بعض بس هو دلوقتي بيقول أن كلامه معايا كان إعجاب مش حب وهو بيلمح بالكلام عايز يبعد اعمل ايه؟
  ","

   تتوبي لربنا وترجعيله .. وتنضفي نفسك من العك ده كله.
   
   أنت اللي جنيت على حالك.
  
"
72773,"
   عايزة جوزي يقرب من اخواتي ويجبلهم حاجات حلوة تبسطهم انا غلطانة؟
  ","

   هو دوره يبسطك أنت !
   
   ابسطي أنت إخواتك بما استطعت.
  
"
72774,"
   يا شيخ محمد.. انت ليه بتستسهل الأمور دي يا مولانا ممكن الراجل يكون غلط و هيصلح ليه بتحب تقطع عرقه وتسيح دمه 🥺
  ","

   دي نصيحتي بناء على خبرتي في آلاف السيناريوهات دي !
   
   اللي ياخد بها = حيّاه.
   
   اللي ما ياخدش = حقه.
   
   الحكم بالعاطفة بس هيودي في داهية.
  
"
72775,"
   دكتور انا متزوجة وعندي ابن واحب زوجي ويحبني ،لكن يؤذيني في بعض الايام اسلوبه في الكلام وعصبيته، ومحاولته لتقديم اهله على اهلي ..
هل من نصيحة تعينني؟!
  ","

   محدش كامل !
   
   معلش .. استمتعي بالمميزات .. وتغاضي عن العيوب والهفوات .. ووقت الصفا بينكم لوميه واعقدي اتفاقات وقومي ما استطعت بإصلاحات ..
   
   كذا تسير الحياة.
  
"
72776,"
   خطيبي فركش علشان اختلف مع والدي على الماديات، وسابني بقرار مفاجئ ومؤلم ليا جدًا. دلوقتي بعد 6 شهور باعت لي إنه،مُتألّم من الفراق وتعبان ووو، وعايز يرجع تانى..  إيه رأيك يا شيخ؟  "" مع العلم إني  اتعافيت من الألم ومبقاش عندي اي حاجة ناحية الشخص ده  ""
  ","

   ما ترجعيش !
   
   مش هتتحملي خبطة تانية.
  
"
72777,"
   يا شيخنا جبر الله خاطرك
عايزة افرح صاحبتي لأنها متضايقة لان جاتلها رسايل من صفحة فيك بتهددها بحاجات هي ماعملتهاش وعايزها تتوسطله يتعرف على واحدة وهي عملتله بلوك بس متأثرة من كلامه  وانا غلبت أقنعها انه مافيش اي حاجة وقالت انا ليه بيحصل كدا وحاولت أقنعها انه ابتلاء
محتاجة من حضرتك كلمات تهديها 🌟🌟
  ","

   تهديها إيه بس !
   
   قوليلها بلاش عبط بالله.
   
   أي حد يرمي كلمتين تقولوا ليه كده وتعبنا ومش عارف إيه !
   
   بلاش الهشاشة النفسية دي عشان تعرفوا تعيشوا.
  
"
72778,"
   يعنى انا لو متقدم لى واحد كويس لكن عيبه انه تبع حزب النور يبقى ارفضه
  ","

   مفيش حد كويس تبع حزب النور حتى الآن !
  
"
72779,"
   تعرف يا شيخ انا كنت هغلط واكلم واحد بيقول انه بيحبني وعايز يتقدملي بس افتكرت كلامك و حسيته  رساله من ربنا و حقيقي انا بحمد ربنا عشان انا بقرأ الاسئله حتي لو مش ببعت سؤال..
  ","

   الله يسعدك ويحفظك .. وبنات المسلمين ..
  
"
72780,"
   ياشيخ خطيبي(هو إنسان تقي وعلى خلق وعاقل جدا وناضج) عرف إن بابا كان يؤيد السيسي في بداية حكمه وعايز ينهي الموضوع بسبب كدا!!
  ","

   ولا عاقل .. ولا ناضج !
   
   ولو دي دماغه = احمدي ربنا إنه نجاك منه.
  
"
72781,"
   جاتلي رسالة إعجاب من أكونت فيك من فترة طويلة وكان مكتوب فيها إنه حبني رغم ان كل الناس قالتله انى مش حلوة .. عملت بلوك بس مش عارفة أتجاوز الموضوع دة ونظرتي لنفسي اتغيرت جدا ونفسي بجد أطلع من الحالة دي مش عارفة
  ","

   هو نباح كلاب الشوارع بيدخلنا في حالات نفسية ؟!
  
"
72782,"
   زيي بالظبط قلت السلام عليكم واخدت البلوك 
بعدها بسنه دخلت من الباب وقلت السلام عليكم وابوها اللي رد عليا السلام 
حسيت بفرحه وفرق كبير جدا وقتها
  ","
  😍
  "
72783,"
   دا انا اروح ابلك كل اللي ف الريكويست يا شيخ  😂😂😂
  ","

   ههههههه
   
   ده ليفل تاني من شعار:  غلّي نفسك.
   
   طيب بعيدا عن الهزار .. مش لازم يعني بلوك خبط لزق .. البلوك للي داخل يستظرف أو يطول في الكلام !
   
   لكن مثلا:  السلام عليكم .. راغب في التقدم ..
   
   لو معروف وفيه فرصة قبول تردي برقم والدك أو وليك .. وتعرفيهم في البيت اللي حصل وبس.
   
   لو مجهول تماما فغالبا بلوك .. لأن كل اللي بيتسلوا بيدخلوا من باب الارتباط وكده.
  
"
72784,"
   مايمكن تعمله بلوك تاني😂😂
  ","

   أحيانا البلوك يعني ليس طريقي من ها هنا !
   
   بل من باب البيت.
   
   ودي رسالة والله للبنات !
   
   الجد هيعرف طريقك كويس .. وهيتقدم .. مش هتمنعه حاجة.
   
   بالعكس .. عدم تجاوبك هيغلّيك ..
   
   وإن كان الراجل مسكين ملحقش يقول حاجة 🙄
  
"
72785,"
   جاوبه على قد عقله يا شيخ محمد عطية  :ارجع ليها وخليها تديك على دماغك تفوق
  ","

   ما زلت مؤمل يفوق !
   
   لكن فيه نمط فعلا لازم تصفعه الأيام وتعلمه المواقف .. مجرد النصح لا يكفي، مهما كان كاشفا صريحا ..
   
   يا رجل بيقولك أصحابه هجروه وأهله رافضين .. كيف يصل الإنسان لهذه الدرجة من الضعف !
   
   عافانا الله وإياه.
  
"
72786,"
   كلمت واحده علي الفيس من 3 سنين قولتلها السلام عليكم بس عملتلي بلوك ودلوقتي عايز اتقدم واخطبها اعمل ايه
  ","

   تقدم لها .. عشان تقولك: وعليكم السلام.
  
"
72787,"
   بالله عليك يا شيخ جاوبني ضروري خطيبي اعترفلي انه كان ف علاقة مع بنت شات كلام بذيء الظاهر جنس و قللي انه تاب و ندم بس مش قادرة اتجاوز انا مشفتش عليه حاجة غلط بس خايفه لسه
  ","

   وهو اعترفلك ليه ؟!
  
"
72788,"
   كان فى واحدة فى فترة الانفصال كنت ناوى على خطبتها وهى حبتنى وانا كمان حبتها بس سببتها لما لقيت خطيبتى القديمة بتحاول ترجع معايا العلاقات ،هل كدة انا ظلمت البنت دى
  ","

   وللأسف هضطر أجاوب السؤال ده اللي بعته أنت في ساعتها وطنشته عشان ما شدش عليك أكتر من اللي قلته في الإجابة الأولى !
   
   أنا مش مشفق عليك بس .. أنا قرفان من نمطك ده ..
   
   نمط بيحب يتذل .. وبيحب يطلع عقدة ضعفه على من لا ذنب له !
   
   ربنا يعافيك وتفوق قبل فوات الأوان.
  
"
72789,"
   ولو كانت صادقة طيب المرادى ؟واعرف ازاى لو كانت صادقة ؟
  ","

   بقالك أسبوع بتبعت نفس السؤال كل أما أدخل !
   
   الحقيقة أنا مشفق عليك .. أنت محتاج طبيب نفسي بسرعة.
  
"
72790,"
   عرفنا الفرق يا شيخنا
  ","

   يعني لو مضغوط جدا في شغله كطبيب أو مهندس في مصنع وبيجمع غصب عنه (وإن كان مش مبرر طبعا) وبيعترف إن ده غلط وبيحاول يصلح = تعديها نا دام أخلاقه كويسة والأصل إن الصلاة عنده مقدسة.
   
   أما شايف ده عادي وطبيعي وبيجمع ويأخر الصلوات عن وقتها عمدا أو كسلا = فده غالبا مكنش بيصلي وهيسيبها تاني.
  
"
72791,"
   يشيخ والله فرحت ان حضرتك بخير 
متغيبش تاني بالله بتهون علينا كتيير
  ","

   دعواتكم 😃
  
"
72792,"
   لو سمحت .. خطيبي متقطع في الصلاة يعني ممكن يجمع كذا صلاة مع بعض و غير مقتنع بحرمة كدا أوي ، مع العلم إنو مواظب لحد كبير عل ورد من القرآن يومي ، هل دا عادي أو فيه أمل ؟ وأنا من ناحيتي أعمل إيه
  ","

   يعني إيه مش مقتنع بالحرمة ؟
   
   ولا شايف نفسه معذور ؟
   
   أصل تفرق.
  
"
72793,"
   ازيك ي شيخنا مستنينك بقالنا يومين ، يااارب تكون ف احسن حال دايما ياارب 🌸🙌🙌
  ","

   الخميس والجمعة بيكونوا مضغوطين جدا !
   
   تحضير للخطبة وإيفينت الجمعة بالليل .. والسبت كان عندي المهمة الإجبارية؛ نهارنا أبيض وغسيلنا فل 🥺
   
   نشرت بأه زي الشطور وقلت أدخل أشقر.
  
"
72794,"
   هو انا لو ببعت وحضرتك مابتردش ممكن تكون عاملي بلوك ولا لو عاملي بلوك الصفحه مش هتظهر عندى اصلا هزعل اوى لو عاملي بلوك ممكن اكون ببعت كتير بس ده عشم والله وانى ماليش حد بعد ربنا احكيله وانى اصلا منزله الاسك عشان اتابع حضرتك
  ","

   مفيش حد بيتعمله بلوك أبدا بسبب كثرة الإرسال .. حتى لو أثقل علي !
   
   سامحوني واعذروني بس ..
   
   ألقاكم يا صحبة الجنة 💚
  
"
72795,"
   مكتوب كتبي ع شخص محترم وكويس بيحترمني ويحبني بيتمني يجبلي كل اللي نفسي فيه حنين عليا بس يا شيخ معرفش ليه مش بيقولي كلام رومانسي كان ف بدايه الخطوبه بيقول وانا كنت بصده دلوقتي مش لاقيه انا خايفه نتجوز ويظهرلي حاجات تانيه انا اوقات بتحمل بس لما بكلمه ببقي كلي شف بلاقي برود ببقي عايزه اعيط دلني اعمل اي
  ","

   محدش بياخد كل حاجة !
   
   كويس ومحترم وعايز يجيبلك كل حاجة = هذا هو الحب في أصدق صوره ..
   
   عمرها ما كانت بالكلام.
   
   مقدر احتياجك لده .. لكن أنت محتاجة تساعديه وتشجعيه وترضي بأجمل ما فيه.
  
"
72796,"
   بالله ترد ياشيخ انا للاسف حسيت جوايا بشئ من السرور لان واحد غريب فى الشارع قالى لبسك حلو اكيد ده مش طبيعي بس انا مضايقه انى حسيت كده ساعتها
  ","

   أنت بشر .. لحم ودم .. طبيعي جدا تتبسطي بالثناء !
   
   المهم تتجاوزي ده .. وتصرفك يكون صحيح بعدم التجاوب .. وبس.
   
   الشرع لم يأمرنا بمحاربة طبيعتنا البشرية .. أمرنا بالتحكم فيها وحسن توجيهها.
  
"
72797,"
   والله الله يكون بعونك وتفضل صامد يا شيخنا ومتقفلش فى يوم الاكونت خالص 😂
  ","

   ما دمت أرجو به صحبتكم في الجنة = يظل بإذن الله ..
   
   اللهم القبول.
  
"
72798,"
   احسدوه بقى على الكام ملطوش اللي ما أخدهمش أصلًا 😂😂
  ","

   مثلا 🥺
  
"
72799,"
   يعني حضرتك في دقيقه عملت ٢١ لايك
هيا الناس بايته هنا ولا اي😂
  ","

   حب الناس بفلوس كتير 😌
   
   (بس لو تيجي الفلوس 😁).
  
"
72800,"
   هقولك ع حاجه
انا كنت بكلمه رغم اني عارفه ان دا غلط،فجأه لقيتني عملتله بلوك ف كل مكان 
انا عملت كدا وجوايا عايزه رضا ربنا بس احيانا بتيجي ف بالي لا انا عملت كدا عشانه مهمل""رغم اني متعودة""هو انا كدا صح ولا غلط
قلبي موجوع اني عملت كدا وخايفه اقع وارجع نتكلم تاني شجعني اني اثبت ع الصح وادعيلي بالل ف خير
  ","

   عملت الصح .. ربنا أراد بك خيرا !
   
   اثبتي.
  
"
72801,"
   صارتلي متابعيتك من كم شهر وبعت الك سؤال بس ما رديت وانا ما حبيت اكرر ... بخاف يكون ازعاج ... هالمرة رح اتناسى فكرة اني مزعجة و اسال تاني اذا بتسمحلي
  ","

   بسمح طبعا ..
   
   لكن المرجو المعذرة في فوات الأسئلة.
  
"
72802,"
   ابو انس انا قاعدة من اول امبارح مستنية ترد على سؤالى والمفروض اذاكر عندى فاينال والموضوع شاغلنى ويهمنى رأى حضرتك رد عليا يا ابو انس الله يسترك دنيا واخره السؤال عن التردد فى خطوة الارتباط وانا حاليا فى اخر سنة فى الجامعة ورافضة الفكرة تماما ياريت لو ترد على السؤال الاصلى عشان فيه تفاصيل وشكرا مقدما
  ","

   ليه رافضة ؟!
  
"
72803,"
   شيخ مش المفروض الاسك يعطيك مال هه
  ","

   المفروض .. لكن نقول إيه، جبلة !
  
"
72804,"
   يا أبا أنس أنا بحترم رأي حضرتك ومحتجاه لطفا. أنا في تانية طب. ساعات بحس بالذنب إني دخلت المجال ده ومش دراسات إسلامية مثلا أو علم شرعي. أنا دخلت الطب من الأول عشان نفسي ادخل تخصص يقل فيه النساء واحفظ عورات المسلمات لكن دايما الشعور إن العلم الشرعي أولى عندي وبفكر جديا أنقل. رأي حضرتك ايه؟
  ","

   هذا من وسواس الشيطان ليصرفك عن الخير العظيم الذي أنت فيه !
   
   اتجدعني في دراستك واحتسبي نية عظيمة .. والعلم الشرعي ملحوق عليه بعدين بإذن الله.
  
"
72805,"
   معقول ترد عليّا ؟
  ","

   معقول !
  
"
72806,"
   لو سمحت ي ابو انس الله يبارك جاوبنى والله  اجابتك هتفرق كتير معايا 
انا متقدم لي شاب كويس ومحترم وبيصلى وفي الموصفات اللى كنت بتمناها بس سبق وكان متزوج  قبل كده وامى رافضه بتقلى انا مش هخلى حد يضحك علينا ولو ده حصل ووفقتى اعتبرى امك ماتت 
حتى هيا مش راضيه تتقبل اي كلام
  ","

   زواجه قبل كده لا يعيبه .. ما دام كويس كما تقولين، وفيه وضع واضح لا يظلمك !
   
   بس اعملي حسابك لو فيه أولاد = خيار العودة هيكون قائم.
   
   عموما حاولي تتناقشي والدتك .. وربنا ييسر لك الخير ..
  
"
72807,"
   متجوزة بقالي كام سنة مفيش اطفال للاسف وعملت حقن وحصل حمل وبعدين حصل إجهاض كان مشوار صعب وفترة اصعب بس الحمد لله انا راضية انا هعيد العملية تانى الفترة ديه بس انا تعبانة نفسيا جداا مشوار العملية مش سهل ابدا جوايا مخاوف كتير بس الى حواليا مش حاسين بيا ونظراتهم ليا انى مبالغة محتاجة نصيحة الله يكرمك
  ","

   هدعيلك .. كثيرا ..
   
   سيبيها لله .. اعملي اللي عليك، وما تنتظريش حاجة من حد ..
   
   ربنا يرضيك.
  
"
72808,"
   يا شيخ محمد .. فقدت الامل والثقه انى الاقى رجل بصحيح ومش قادره اقابل او اشوف حد بيتقدم تانى ... قفلت جدا .. قول لى حاجه من فضلك تخلينى اقدر اقابل الشخص المتقدم حاليا
  ","

   أنا مش بحب تعامل البعض هنا معايا كأني واحد بتاع زراير .. يضغط الزرار يتحقق الطلب !
   
   قولي حاجة تخليني أنسى .. قولي حاجة تخليني أعمل كذا .. قولي حاجة تخليني ما أعملش كذا ..
   
   يا جماعة احنا هنا بنفكر سوا بس .. لكن قراراتكم لازم تكون طالعة من جواكم، باقتناع وثبات .. واستعداد للتبعات.
  
"
72809,"
   بالله عليك رد عليا انا مش عارف أتصرف 
دلوقتي اختي شدت مع جوزها و غلطوا في بعض اخر آلكلام بينهم قالها لو نزلتي سيبي ابنك ولو نزلتي مترجعيش البيت تاني وهي بعندها للأسف نزلت وجت عندنا آلبيت إيه الحل او أتصرف أزاي ؟
رد بالله
  ","

   لو هو إنسان كويس ودي مشكلة طارئة = صدقني أفضل حل ترجع بيتها زي ما نزلت .. ويحلوا مشاكلهم سوا.
  
"
72810,"
   ابعت قلب ❤️ لحد بتراقبه ع الاسك من غير يوزر وابعت الرساله دي لل followers بتوعك من غير يوزر وشوف هيجيلك كام مره
  ","

   ياه !
   
   للدرجة دي 🥺
  
"
72811,"
   لو سمحت استفسار 
لو راكبة مواصلات وحد كبير ف السن او تعبان واقف مش لاقي مكان ممكن اقوم له بس لو قمت هقف وسط رجال والمكان زحمة وانا صعبان عليه الست الكبيرة او الشخص المريض دا هل يبقي حرام لو وقفت وقعدتهم؟
  ","

   خليك قاعدة واحفظي نفسك .. يقف لهم واحد من الشباب أو الرجال.
  
"
72812,"
   السلام عليكم يا شيخ
انا معجب ببنت من حوالي 8 سنين يعني من ايام اعدادي اعجاب متبادل
وبحبها فعلا وهي كذلك واهلي واهلها بيعرفوا واحنا على وجه خطوبة الفترة الجاية
هي كتير محترمة واخلاق عالية وفهمانة جدا بس يا شيخ محمد هي قوية كتير وشديدة بالتعامل ونفسية ونص الوقت الي فات احنا زعل وحاسس انو غلط نكمل !!
  ","

   أول السؤال يتنافى مع آخره !
   
   وعشان كده غلبت أقولكم دي مشاعر مش ناضجة ومش مؤهلة تصمد أمام تقلبات الحياة.
  
"
72813,"
   شيخ محمد .. يمكن دي اول مرة ابعت لحضرتك ولان دي اكتر صدمة اتعرضتلها ف حياتي وكنت بحاول انزل آسك من امبارح عشان ابعت لحضرتك .
انا مش عارفة هترد عليا ولا لا بس انا هحكي .. 
وان شاء الله اختياري ليك بعد ربنا هيكون صح والاقي حل ..
""انا صليت كتير جداً امبارح بعد الصدمة وبكيت لحد ما نمت !
  ","

   ابعتي ماسنجر .. بس اصبري على الرد ..
   
   قولي أول الرسالة إنك صاحبة السؤال ده.
  
"
72814,"
   هو عادي صحبتي تكون بتغير عليا ؟؟اتصرف مع دا ازاي؟
  ","

   مفيش حب بدون غيرة !
   
   بس فيه غيرة عاقلة ومقبولة .. وفيه غيرة مرضية تخنق ..
   
   الموضوع ده بيكون في صداقات البنات بالذات .. ومسؤوليتك تحطي حدود مش مسموح لحد يتخطاها؛ لتدوم العلاقات صحية ومريحة.
  
"
72815,"
   بالله عليك تجاوبني 
أخواتي اتغيروا معايا جدا بعد ما دخلت طب (هما  مش معاهم مؤهلات) يشهد الله يا شيخ إني عمري ما عاملتهم وحش بل نيتي حتى وانا بذاكر اني أسعدهم وأكون سبب ف سعادتهم مستقبلا، المهم انا تعبت من معاملتهم السيئة وأبي وأمي مش بيسمعوا لما آجي أشكيلهم من الأمر.. دلني ربنا يرضى عنك 💔
  ","

   ركزي في دراستك ومستقبلك وعامليهم كويس .. وبس.
   
   ما تشغليش بالك بأكتر من كده.
  
"
72816,"
   هو الواحد لو بيتجنب الصدام مع أهل خطيبته وبيوافقهم وبيعملهم الي عايزينه يبقي كدة كويس ولا شخصيتة ضعيفة ولا ايه
  ","

   حسب اللي عايزينه ده مقبول حسب الأصول ولا مستقلين به وما عندهم فهم !
   
   وحسب بيعمل كده عشان شاريها وبيمشوا أمورهم ولا ضعيف الشخصية ومش عارف يقيم صح !
  
"
72817,"
   ردة فعلك لو شخص مقرّب قال لك: أريد الإبتعاد عنك كي لا أتعلّق بك؟
  ","

   سؤالك لا يحتمل إلا اختلاف الجنسين !
   
   أو درجة الحب المرضي بين الجنس الواحد ..
   
   عموما .. هذا قرار صحيح تماما؛ ما دام هذا التعلق لن يجد طريقا حلالا .. أو سيتحول لنوع من الأذى والاستنزاف.
   
   وقبل الوصول لهذا السؤال ينبغي التعامل بمسؤولية مع نوع معين من الاهتمام قد يؤذي من نبذله لهم دون أن نشعر !
   
   ومن هنا كانت حكمة التشريع في سد الذرائع من البداية ..
   
   اللهم لا نَظلم .. ولا نُظلم.
  
"
72818,"
   كلنا ف كليات وبفضل الله اوئل دفعه ومافيش ولد يقدر يكلمنا حتى لو سؤال بيطلبوا من المعيدين يقوللنا عليه والرد من خلالهم
  ","

   عاش .. عاش 👍
   
   فخور بكم والله ..
   
   الله يحفظ الجميع.
  
"
72819,"
   احمدي ربنا انك بتدرسي طب اصلا اجتهدي تطلعي دكتورة شاطرة تعي شوفي اوروبا و كمية الاختلاط و نحنا هون سنة لغة و بعدها ندخل جامعة و منعيد التحضيرية مرة و مرتين لندخل طب و الشباب والبنات المسلمين ملتزمين والحمد لله لا تخلي الشيطان يوسولك  ويضحك عليك اللي عنده هدف و بيعرف الله منيح ما باثر عليه شي
  ","

   وأنا هنا بقعد مع الشباب في الهاي سكول وفي الكلية .. وعارفين الوضع ازاي !
   
   وكلهم أجمعوا لما سألتهم إن ما دمت في حالك ومحافظ على نفسك = محدش له دعوة بك.
   
   الله يحفظكم جميعا ..
  
"
72820,"
   حضرتك وانا في تالته طب وحقيقي معرفش شكل طلاب دفعتي لان اولا انا مانعه نفسي بنفسي وعارفه ازاي احافظ عليها ومن سابع المستحيلات اسيب دراستي كملي وخليكي أسد في نفسك ولا هتتاثري
  ","
  ….
  "
72821,"
   وربنا انا اهو نيابة وتخصصت كمان ولا ليا علاقة بالولاد خالص على قد الشغل وبس وزى اللى قبلى م قالت انتى اللى بتحددى تتكلمى مع مين وتختلطى ولا لا..ربنا يهديكى حرام عليكى اهلك...متكلميش ولاد فى الكلية سهلة وبسيطة 😒
  ","
  ….
  "
72822,"
   طيب لو انا كليه تمريض ومش عايزه اشتغل بعد ما اخلص للسبب ده اكون غلطانه بردو؟
  ","

   خلصي كليتك المهم .. وبعدين اشتغلي أي حاجة !
   
   والتمريض مهنة عظيمة.
  
"
72823,"
   طيب ياريت حضرتك تبيبن الكلام ده انا بنت اهو وداخله ساته طب وعمري ماكان ليا اختلاط وبفضل الله لحد دلوقتي صدقيني الاختلاط ده بيكون برغبه منك مش الي هو الكليه فيها اختلاط يبقى لازم اقع فيه فهماني كملي دراستك وحطي هدفك وثقه اهلك قدامك وبس
  ","
  ….
  
  هي بس تلاقيها قعدت مع حد اشتغلها في الدروشة وأقنعها بالفشل ده !
  
  لكن ربنا يهديها وهتفوق بإذن الله.
  "
72824,"
   هو بيقول انه كان بيحبني من زمان ومقلش غير لما جه اتقدم انا خايفه اجرحه او اظلمه في حاجه هو ملوش زنب فيها رغم انو فعلا مفيهوش غلطه هو انا كده مش بظلمه يشيخ ؟
  ","

   ما دمت مش مستعدة للوضع = فظلمك له بعدين هيكون أصعب !
   
   مفيش زواج جبر خاطر.
   
   أدعو الله أن يرزقه قرة العين .. في الدارين ..
   
   ويسعدك.
   
   (عشان محدش يفهم إني جاي عليه .. السائلة لو مقتنعة به مكنتش سألت .. هي بس محرجة تكون ظالماه، لكن مش متحمسة لوضعه .. بالتالي مصلحته ومصلحتها أيضا فعلا ما يكملش الموضوع، حتى لو زعل الوقت شوية).
  
"
72825,"
   قطوف يمتنعون)
انا بنت ف رابعة طب والدراسة مختلطة اريد ترك الكلية حفاظا ع نفسي وقلبي .. فاتحت امي ف الموضوع رفضت رفضا مطلقا والضغط ارتفع عندها وقعدت تبكي ف اعتذرت لها وقولتلها خلاص يعني .. بابا معرفش الموضوع خفت عليه خاصة انه اصيب بجلطة ف القلب     بمدة ليست بالقصيرة قل لي ماذا افعل بالله عليك؟
  ","

   إياك تتركي الدراسة !
   
   إياك.
   
   الحياة كلها مختلطة .. المهم تحافظي على نفسك أينما كنت.
   
   اتقي الله في نفسك وفي أهلك .. ما تسمعيش كلام هتندمي عليه بعد فوات الأوان.
  
"
72826,"
   متعه الدنيا تلاقيها في ايه!👀
  ","

   في أنس وأنا بكلمه فيديو ومش قادر يقتنع ازاي عندي نهار وعنده ليل !
   
   في رقية وهي عاملة مقموصة وتقلانة علي !
   
   في صوت عائشة وهي بتغني لي: بابا يا بابا، يا أغلى الحبايب والله .. اشتقنالك كتير !
   
   في أطفال الكي چي وهم بيستقبلوني كل يوم الصبح بالأحضان: Hi sheeeeikh !
   
   في لقمة سخنة يرزقني الله بها على جوع، دون حول مني ولا قوة !
   
   في إني أغمض عيني كل ليلة مش بفكر في أي حاجة غير إني مسلّمها لأرحم الراحمين .. وطامع فيه؛ ومفيش أكرم منه.
  
"
72827,"
   هما لما بيبعتوا مشاكل زي دي بيكونو مستنيين رأي حضرتك رغم ان الموضوع ظاهر ولا مستنيين الدعم  , مقصدش طبعا اي اساءة
  ","

   قناعتي الشخصية إن اللي واخد قرار = ما بيسألش !
   
   ولو سأل بيكون عشان يتأكد بس إن قراره صح .. وكلامه بيكون واضح إنه عارف عايز إيه.
   
   أما الغالب فبيكونوا يا إما عارفين القرار الصحيح بس أضعف من إنهم ياخدوه للأسف، يا مش عارفين وعايزين يعلقوا القرار في رقبة حد وخلاص !
   
   ودول أخطر نوعين ممكن تتعامل معاهم ..
   
   لأن في النهاية محدش من حقه (مهما بلغ من العلم أو الحكمة أو الخبرة) إنه يقرر عن الناس .. سيما في حاجات مصيرية بمشوار حياتهم !
   
   وده لازم الكل يفهمه .. أنتم هنا بتاخدوا نصايح بس.
   
   المرجو تكون في محلها .. ووارد جدا تكون مش كده، بسبب سوء فهم أو قصور في تقييم الأمور أو غيره من الأسباب ..
   
   بالتالي أعظم من تقديم قرارات جاهزة = مساعدة الناس على التفكير والتحليل والتصالح مع أنفسهم لأخذ قرارات، يعرفون تبعاتها ويتحملونها.
  
"
72828,"
   خطيبي شكاك وكل شويه يقولي انه انسان مش كويس وبيحلف بالله 
اسيبه ؟؟ رأيك هيفرق معايا
  ","

   هو غالبا بيقولك كده عشان حاجة من اتنين:
   
   - يا بيطفشك.
   
   - يا عاوز يجهزك لما تشوفي منه عك ومصايب بعد كده وتزعلي = يقولك ياما قلت لك أنا مش كويس.
   
   عموما محدش سوي نفسيا بيعمل كده !
   
   والقرار قرارك.
  
"
72829,"
   بالله عليك يا شيخ رد في واحد متقدملي هو حافظ القران كله ومحترم جدا بس مادياته اقل من مادياتي بكتير وانا خايفه الموضوع ده يأثر علي عيشتنا او علي عيالنا مستقبلاً
  ","

   هيأثر !
   
   وما دمت خايفة = ما توافقيش.
   
   الله يوسع عليه ويرزقه ..
  
"
72830,"
   تزوجت ولم تكن نية الغربة مطروحة.. وابعد عن منزل عائلتي ربع ساعة.. شاء الله ان تغرب وان لا اراهم الا في الاجازة على الصيف...ومع ذلك اشكر الله ان زوجي هو سبب سعادتي ولا اطيق الابتعاد.. المهم ان يكون الزوج والزوجة سعيدان..
  ","

   الله يسعدكم .. دنيا وآخرة ..
  
"
72831,"
   يا شيخ ادور علي اي في الشخص اللي اختاره شريك لحياتي وصيني ربنا يجازيك خير؟
  ","

   اسمعي ده:
   

    https://www.facebook.com/m.atiia.soliman/videos/1349637431782765/
   

"
72832,"
   بنتى متقدملها شخص من محافظة بعيدة هو كويس وهم بيحبوا بعض بس انا مش عايزاها تبعد عنى . اعمل اى يا شيخ ؟
  ","

   شجعيها على الدرب الذي تجد فيها سعادتها يا أمي !
   
   إنه لا يفيدك أن تتزوج في نفس شارعك .. لكنها غير سعيدة مع زوجها، ولو اخترتم لها من ترونه مناسبا.
   
   متفهم شعورك سيما لو هي وحيدتك .. لكن الأم طبيعتها التضحية، والسعد بسعادة الأبناء ولو ابتعدت أراضيهم !
   
   احنا بنربيهم عشان لما تيجي اللحظة دي = نسعد بسعادتهم .. سعادتهم هم باختيارهم.
   
   ما دام الولد كويس وظروفه مناسبة بصرف النظر عن محافظته وهي بتحبه = فأنا أسألك بالله ما تذبحيها بالحرمان.
   
   ولو كنت في مصر وقت فرحهم = مش هتأخر عن الحضور بإذن الله.
   
   هنتظر منك تبشريني ..
  
"
72833,"
   رد عليا مره واحده ي شيخ محمد قبل ما أنام 😔😔😔😔😔
  ","

   ألقاكم يا صحبة الجنة 💚
  
"
72834,"
   له يا شيخ ما حبيتها منك بالمرة  بتحكيلنا على المطبخ الله يسامحك
  ","

   لا لا .. محدش يزعل !
   
   ده هزار.
   
   وبعدين والله مغفل اللي يفهمكم إن مهنة المطبخ دي يعني إهانة أو تقليل من الشأن ..
   
   والله العظيم أنا واحد من الناس عادتي وقت الأكل أقبّل اليد التي يسد الله بها جوعي .. على أمي سلام الله وتحياته !
   
   واسألوا المغتربين عن ليالي العناء في الشوق للقمة سخنة، بيتي ونضيفة .. تمري الجسد وتسعد القلب.
   
   هذه مهنة أجور عظيمة في زوج وأولاد لولا المرأة لصارت حياتهم دوائر لا تنتهي من الفوضى والحرمان.
  
"
72835,"
   ابني اختار بنت للزواج البنت كويسة واهلها كويسين بس من محافظة بعيده عننا فانا ووالده رافضين عشان يكون مستقر بس وهو مصمم ما يشوفش غيرها حتي.. ايه الحل وهل كده بنظلمه..؟
  ","

   أيوه يا أمي !
   
   ما دام البنت كويسة فعلا وهو مصر عليها = سيبوه يسعد باختياره وادعوله ..
   
   الاستقرار الحقيقي يا أمي يكمن في صحبة من ترتاح لهم وبهم قلوبنا ..
   
   أنا مقدر حرصكم على مصلحته .. لكن صدقيني عمر المسافات ما هتعمل مشاكل بإذن الله طالما سعداء مع بعض ومتفاهمين.
   
   أرجو تقبلي شفاعتي في مباركة هذا الزواج وجبر خاطر ابنكم ..
   
   ربنا يسعدكم به وبذريته .. آمين.
  
"
72836,"
   هل لديك بعض الأفكار الجيدة بخصوص الهدايا التي يمكن تقديمها للأم؟
  ","

   كيف نقدم الهدايا لأعظم هدية في الكون يا آسك ؟!
   
   (رواه بخيل 😁).
  
"
72837,"
   م تفهمونا بتقولوا اي كده بالصلاة ع النبي🌚🙄😂
  ","
  😁
  "
72838,"
   الدفاع و العرضيات في الضياع خالص .. المفروض بينزلوا تحديث يعالج المشاكل الموجودة زي ما عملوا في 19 و ادينا مستنيين اهو 😂
  ","

   وأدينا مستنيين فعلا  💚
   
   نرجع بأه للجد ..
   
   شكرا يا رجالة على تفاهتكم معايا 😍
  
"
72839,"
   التفاهة هتاكل من وشك حتة يا مولانا 😂😂🤭
  ","

   التافه الحقيقي هو من لا يعرف متى لا يكون تافها .. ومتى يعطي للتفاهة مساحة مهمة في حياته !
  
"
72840,"
   FIFA 20

لا هتعرف تدافع و لا تعرف تعمل حاجة قصاد الفرق الكبيرة اللى فيها مهما كان مستوى الصعوبة اللى بتلعب بيها، ضافو اضافة حلوة بتاعت VOLTA و للاسف برضو محدش عارف يلعبها عشان صعبة جدا و لحد الان الحاجة الوحيدة اللى ممكن تسلى نفسك بيها ع FIFA هى ال Career Mood
  ","

   مش عايز أوصل للقناعة دي !
   
   عشان هقفل منها خالص ..
   
   بس يبدو كده فعلا .. ناس كتير اتجهوا للكارير عشان يشتروا دماغهم من حرقة الدم في الجيم بلاي.
  
"
72841,"
   مبلعبش فيفا..
لكن أصلًا الدفاع بالحقيقة هذه الأيام -مُعظمه- بعافية.!
- أمر آخر:
كويس إن حضرتك بطلت تلعب بيس! عشان متلعبيش!..= حريف والحمدلله!😎😄💚
  ","

   اتكلم في الوسع ما دمت مش هتقابلني 😌
   
   ماشي .. ماشي 💚
  
"
72842,"
   طب انا مش عارف العب فيفا دي خالص ي شيخنا والله😢
  ","

   أنا بلعبها من 2014 ولسه مش راضي عن مستوايا في إصدار 20 !
   
   إصدار كارثي من وجهة نظري حتى الآن.
  
"
72843,"
   مش عارف ليه حبيت الفيفا ويعتبر أول ما لعبت بكتره لعبت فيفا وبقيت أكسب الناس اللي بتلعب بيس من زمان بحس أن الفيفا بتفهمني كتير عن البيس بشعر أن الواحد هو اللي بيلعب😀ولا ايه رأيك ي مولانا
  ","

   الفيفا لعبة حد لازم يكون بيفهم كورة أصلا !
   
   البيس بتساعدك كتير ..
   
   هي أذواق !
   
   لكن في نظري مفيش وجه مقارنة .. لصالح الفيفا طبعا.
   
   بس ما زلت حانقا على 20 للغاية .. مع إن ده ريكوردي أونلاين دايفيشنز حتى الآن:
  
"
72844,"
   طب ليك في الفنتازي ياشيخنا 😂😂😂😂😂
  ","

   وأقعد أشد في شعري عشان فلان قعد احتياطي ولا التاني جاله إصابة ولا في آخر دقيقة راح الكلين شيت !
  
"
72845,"
   طيب ايه اخبار الpes معاك ياشيخناولا بطلتها؟
  ","

   من زماااااان !
   
   اللي يحترف فيفا صعب جدا يتأقلم تاني مع البيس.
  
"
72846,"
   انا شايف ان الدفاع كدا احسن لو اتعودت عليه هتعرف تدافع الاصدارات القديمه كانو نوبات بيعرفو يدافعو بالكمبيوتر  ويفوزو😂
  ","

   بتتكلم جد ؟!
   
   أنا لعبي دفاعي أصلا .. وفعلا مكنش سهل يتسجل علي ..
   
   مش نوب يا حاج والله .. بمعلمة برضه !
   
   أما 20 فالدنيا شوارع .. وتحس المدافعين سكرانين .. يجحدك في غمضة عين 🥺
  
"
72847,"
   لا دنا اتعلمت فيفا 20 مخصوص عشان ألاعب حضرتك لما تنزل المنصورة بخير ، لا مفيش الكلام داااا 😂😂💞
  ","
  😅
  
  اتدرب كويس 💚
  "
72848,"
   طب مسا ع أجدع لاعيب بلايستيشن. 😌🤭
  ","
  FIFA 20
  
  إصدار زبالة حتى الآن !
  
  بجد اللعيبة اللي هنا يصارحوني ظبطوا الدفاع التكتيكي ولا لسه .. متحكمين يعني وبتبقى عندكم ثقة في استخلاص الكرة زي الإصدارات اللي فاتت ولا لأ ؟!
  "
72849,"
   أُشهِد الله أني أحبك في الله 
ادعيلي ربنا يصلح حالي
  ","

   أحبك الله ورضي عنك .. وغفر لي ولك حبيبي 💚
  
"
72850,"
   ودى اجابه شرعيه وعلى منهج علمى ولا جايبها من ع مصطبة كلامك ... ركز فى إجاباتك يا اما متجاوبش ع الناس بلاش شغل الكيوت فى الدين ده وابقى ركز ف الاسئله كويس عشان السؤال مهم وفيه كذا رأى شرعى ... انا مش عارف هتجاوب ولا هتهرب كعادتك من مواجهة اخطاء كتير ليك وتعنتك ليها
  ","

   جايبها من تجارب فكرك للأسف قاصر عن تقييم الأمور من خلالها !
   
   وههرب ليه أيها الشجاع الجسور اللي مفيش منه ؟!
   
   هو أنا قلت حلال وحرام .. ولا حضرتك محتاج تتعلم القراءة من جديد عشان تاخد بالك من كلمة: (بننصح) ؟!
   
   ربنا يهديك.
   
   ونصيحة لوجه الله:
   
   لا تتابع أحدا لتعد أخطاءه؛ فالناقد بصير .. ولا أحد معصوم !
   
   إما أن تجد ما يفيدك .. وإما أن تفيد غيرك .. وإما تستفسر بأدب عما لا تعلم أو لا تتفق معه .. وإما تحفظ لسانك وتمر؛ فهو أزكى لقلبك.
  
"
72851,"
   قلبي اهتز وأنا بقرأ ""بين إمامة وآذان ودعوة وقرآن "" 💜
أرجوك رد على الرسالة دي عشان يتحفظ الكلام عندي واقرأه كل شوية 
ربنا يديمها على حضرتك نعمة 💜
  ","

   يا رب .. يا رب .. يا رب ..
  
"
72852,"
   أين أجد الرضا؟
  ","

   في صحة العلاقة بالله.
  
"
72853,"
   يا جماعه ليا صديقه ابن خالها متجوز و بتكلموا  عادي* و فجأه قالها بحبك وعايزك زوجه تانيه والموضوع دخل ف الغويط ، استهدوا بالله كده
  ","

   عشان كده شرعنا الحكيم بيسد الذرائع من الأول !
   
   كلام بدون لازمة بيجر لتعود ثم ولا بد لعك.
   
   زي اخوات دي مش موجودة !
   
   ربنا الهادي.
  
"
72854,"
   طب يا شيخ لو خطيبي بيكلم بنات كتير ولما بساله بيقولي صحاب مش أكتر بس بيهزر وبضحك معاهم كتير ودي حاجة بضايقني وتخليني أعيط ويومي بيقفل أعمل إيه؟
  ","

   مش فاهم !
   
   هو كده وهيفضل كده.
   
   أنت قرارك إيه ؟!
   
   محدش هيقرر عنك.
  
"
72855,"
   حرام ايه حتى لو بيهزر معاهم ومتصاحب عليهم دول زي اخواتو يجماعه!
  ","

   (زي) دي مش في الشرع يا ماما.
  
"
72856,"
   هتعمل زي الشيخ اللي قال حرام تعيّد علي بنت خالتك في العيد ع الفيس 🤦‍♂️
  ","

   كل عام أنتم بخير ..
   
   وأنتم بخير وبسلامة.
   
   مين يقول ده حرام ؟!
   
   أنا بعمل كده مع الكل .. افهموا أنا بتكلم في إيه.
   
   أنا مش بقول تبقوا قللات الذوق .. وبحذركم من التمادي.
  
"
72857,"
   اسئلتهم بتفكرني بأُمى لما بتقولي بلاش كلام مع ولاد عمك بدون ضرورة عشان مراتاتهم ميغيروش  ، وتزعق لاخويا عشان بيهزر مع بنات خالي الي ف الحضانه اصلا وابتدائي وتقوله متتعودش تهزر مع بنات 😅
  ","

   أصيلة 😍
  
"
72858,"
   السلام عليكم.. لو سمحت عاوز اطلب نصيحة حضرتك ف أمر.. دلوقتى أنا معجب بواحدة أعرفها معايا ف الجامعة وبدعى بقول يارب إن كانت خيرا لى فى دينى ودنياى وعاقبة أمرى فاقدرها لى...... وعرفت إن حد متقدملها وعلى وشك إنها تتخطب ولكنى مازلت أدعو بهذا الدعاء رغم علمى بذلك.. تنصحنى بايه؟
  ","

   تركز في دراستك حبيبي .. وتدعي ربنا ينجحك ..
   
   لسه بدري !
   
   اقرأ ده:
   

    https://m.facebook.com/story.php?story_fbid=2622085097871319&id=100002095644279&sfnsn=mo
   

"
72859,"
   صدقت ، الحمد لله مش بظلم حد بس بقرب بالدرجة الي متأذينيش و ف نفس الوقت نحفظ ماء الوجه 💚🌼
  ","

   عاش 👍
  
"
72860,"
   هو حرام انه يكلم قرايبه البنات!
  ","

   ويكلمهم ليه ؟!
   
   إيه الغرض ؟!
  
"
72861,"
   سلام عليكم ي شيخ خطيبي ليه ولاد خالته و خاله دايما بيتكلموا معاه و يخدو رايه ف حاجات تخص حياتهم الشخصيه اذا كان بقي حد عايز يتقدم دايما يروحو يتكلموا معاه ودي حاجه بتضايقني وهو بيقولي احنا دايما كده انا غلط ولا صح
  ","

   ما دام كلام للضرورة وبدون تجاوز ومن باب إنهم بيثقوا في رأيه = خليك عاقلة.
   
   أما صحوبية وكلام عمال على بطال وكده فالوضع مش هيتغير .. يا تتأقلمي، يا ما تكمليش.
  
"
72862,"
   والله يا ابو انس ، انا اتعلمت منك امتا اكمل ف علاقه صحيه ( جميع انواع العلاقات الانسانيه مش حاجه كده ) وامتا ابعد وبقيت مرتاحه جدا حتى وانا ببعد عن ناس كانو اقرب ما يكون مني 
شكرا اوي ليك 🌼💚تقريبا بدأنا نعقل
  ","

   المهم ما نظلمش !
   
   وأول من يجب حفظها من الظلم = أنفسنا.
  
"
72863,"
   جبر الله خاطركم !
  ","

   الدعوات والمشاعر النبيلة اللي وصلتني منكم تعليقا على حديث قلبي هنا = لا يجزيكم بها عني إلا الله ..
   
   أنا شاكر لله عليكم .. ممتن لوجودكم ..
   
   عمري ما بالغت لما بقول أنكم عائلتي الكبيرة .. صحبة الجنة 💚
   
   مش بتعامل هنا بتحرز كقاعدة التواصل الإلكتروني في العموم .. فما بيننا أعظم وأبقى بإذن الله من الدنيا وما فيها.
   
   أنا هنا على سجيتي .. أحب مشاركتكم الفرح، وأتقوى بمواساتكم .. عافانا الله جميعا ..
   
   دمنا .. ودامت نعمة ربنا.
  
"
72864,"
   تالت واخر مره أهوه 😁عمر حضرتك تخيلت وإنت صغير إنك هتوصل للمكان إللي إنت فيه دلوقت سواء أمريكا كبلد أو كشغل ولا كله تدابير ربنا وكرمه وبتشكر ربنا إزاي 💚
  ","

   أمريكا كانت حلم عندي من صغري .. ليه مش عارف !
   
   كنت دايما أقول هييجي يوم وأشوفها ..
   
   برضه ليه مش عارف !
   
   مكنتش حريص لما كبرت .. بالعكس كنت شايف الرياض محطتي الأخيرة !
   
   ويسر الله كل شيء من حيث لا أحتسب ..
   
   أنا لسه بقوم من النوم مش مقتنع إني هنا !
   
   هنا تحديدا أقصد شغلي ومكاني اللي ربنا وضعني فيه .. أحب حاجة لقلبي، ياما رجيت ربي أعيش عليها وأموت عليها.
   
   لما سألتوني قبل كده عن الدعاء اللي بحب أكرره، فعلا مكنش غير ده في كل أوقات رجاء الإجابة .. سيما بعد ما ابتليت في دعوة أخرى من أمر الدنيا حصل ما كنت أخافه فيها تماما .. بس الوقت رضيت، رضيت حد السعادة بكل لحظة ألم مرّت علي في كل اللي فات !
   
   بقول ده تحدثا بنعمة ربنا .. ياما كنت بدخل هنا حزين ومهموم .. وياما كنتم بتحسوا وتسألوني .. أحيانا أفضفض من طرف خفي، وكتير جدا أسكت وأتجرع ما بي .. وأتصبر بمحاولة سماع همومكم، رغم طاقتي التي كانت تكاد تتهاوى !
   
   آخر سنة وشوية مكنش لي غير الدعوة دي .. في كل عمرة .. أول ما أشوف الكعبة .. في الأسحار .. على الإفطار:
   
   اللهم هيئ لي حالا يرضيك عني .. وثبتني عليه، خالصا لوجهك الكريم؛ ظاهرا وباطنا .. حتى ألقاك عليه، وأنت راضٍ عني.
   
   حياتي الآن بين إمامة وأذان، ودعوة وتحفيظ قرآن .. إنك تفتح عينك الفجر تلاقي دماغك أول حاجة بتراجع الربع اللي هتؤم به الناس في الصلاة !
   
   أنا في نعمة مفيش حاجة توفّي شكر ربنا عليها .. إلا أني أشهده على عجزي عن شكره، أشهده وحملة عرشه وجميع خلقه على أني أحبه.
   
   أنا في نعمة أرجوكم تدعولي بتمامها ودوامها.
  
"
72865,"
   تفسير قوله تعالى ""وإذا أردنا أن نهلك قرية أمرنا مترفيها ففسقوا فيها"" هل المقصود أولي الأمر ولّا عِلْيَة القوم ولا مين بالظبط 🤷‍♂️
  ","

   فعساك تبلى مثل ما أبليتني 🤦🏻‍♂️
  
"
72866,"
   أقسم بالله واحد تاني ونفسي تجاوب ع السؤال بتاعي  😞
  ","

   وحلفت لي أنك ما سألتني ؟!
  
"
72867,"
   كنت مخطوبه و من وجهه نظرهم انه شخص كويس و فرصه.... لكن انا مكنتش مرتاحه و مش دا الشخص اللي كنت بتمناه.... الجميع بيتهمني اني ظلمته وان ربنا هيبتليني....
  ","

   سيبك منهم.
  
"
72868,"
   سألناك فلم تُجبنا فنسينا السؤال والملتقي 🤷‍♂️
  ","

   اقعد يا حاج على الطريق واشتكي 😁
  
"
72869,"
   من فضلك سالتك قبل كده عن حكم سماع الاغاني ومشاهدة الافلام والمسلسلات وارجو حضرتك ترد فضلا
  ","

   متوقع أقولك حلال يعني ؟!
   
   حتى لو بنضعف أحيانا ونعملها .. هنبقى عارفين إنه ذنب يستدعي الاستغفار.
  
"
72870,"
   عاملى حظر
  ","

   مظلوم وأنت ظلمتني 🥺
  
"
72871,"
   قطوف تمتنع .اتخطبت لواحد لمده 4 شهور وبعدين سبنا بعض بس للاسف كنت بعتاله صور بشعري ولبس البيت كان قالي انه مسحها ع طول بس انا خايفه يكون بيكذب عليا ويضرني بيهم محتاجه نصيحه حضرتك واناوالله ندمانه جدا ع اللي حصل ده وبدعي ربنا ع طول يسامحني
  ","

   انسي.
   
   (درس لغير السائلة بالحرص التام في هذه الزوايا).
  
"
72872,"
   كيف الطريق إلي إجابةٍ منك دُلني
  ","

   أين السؤال وأين ما سألتني ؟!
  
"
72873,"
   ما علاج وهم الحب؟ 
والإعجاب بأكثر من فتاة ويصل الإعجاب إلى الحب؟
ارجو المساعدة يا شيخي تعبت كثيرا طوال سنين عديدة
  ","

   غلق الباب من بدايته بغض البصر !
   
   والتركيز في استغلال المرحلة.
  
"
72874,"
   يا ابو أنس الله يفرح قلبك ويجبر بخاطرك ويرزقك من حيث لا تحتسب ويثبتك يارب العالمين ويصلح حالنا وحالكم ويحبب فيك خلقه حتى الحصى فى أرضه.. نفع الله بك 🌸
  ","

   يا رب .. يا رب .. يا رب ..
  
"
72875,"
   صديقة أمي عاوزاني اتجوز ابنها، هو أصغر مني ب7 شهور. بس حسب كلامها دماغه كبيرة و راجل و يصلي و مش بيكلم بنات و تشكر فيه أوي. بس قالت أنها عاوزانا نتعرف ع بعض و لو فيه قبول الجواز مش هيتم دلوقتي عشان لسه محتاج 3سنين عشان يكون جاهز ماديا للجواز. أنا رفضت عشان السن وعشان 3 سنين مدة طويلة. ايه رأي حضرتك؟
  ","

   رأيي من رأيك !
   
   3 سنين كتير .. ممكن خلالهم يتقدملك حد أنسب وتتجوزي وتخلّفي ..
   
   والسيناريوهات اللي زي دي غالبا بتكون طنط هي اللي متحكمة في سير الأمور .. وعلى أي خلاف بسيط يتقال سلام عليكم بعد ما تكوني ضيعت وقت وفرص أفضل.
  
"
72876,"
   انا متابعه قديمه هنا اول مره اشوف حد متقبل الصدمه بصدر رحب كده ما شاء الله واضح ان الفولورز  اسمحلي اسميهم اولادك اتطورو واتعلموا كتير يابو أنس
  ","

   رب يفرح قلبي بكم .. في الدارين ..
   
   (أولادي مجازا .. أنا لسه شباب 🙄).
  
"
72877,"
   انا قريت الاجابه بالصدفه وانا كنت ف مشكلة مشابهه لمشكلته وانبسط برضه جدا بكلام حضرتك عاوزه اقول ان حضرتك كنت سبب رئيسي ف ان ابعد عن شخص بياذيني وان اكمل ف طريق صح من ردودك علي الاخوه ربنا يجازيك عننا كلنا خير ويديمك اب لينا💙
  ","

   يا رب لك الحمد .. يا رب ..
  
"
72878,"
   انا هنام وانا مبسوط جدا من الاجابه ... ربنا يبارك فيك
  ","

   ودي حاجة تسعدني فوق ما تتخيل !
   
   سلمت حبيبي .. والجميع 💚
  
"
72879,"
   اجابتك صدمتنى والله..!
  ","

   حقك عليا !
   
   بس ده في مصلحتك عن إني أمد لك في الوهم ..
   
   أولا: دي مش مشاعر مستقرة .. مجرد انبهار خارجي .. والسنة الجاية لو شفت حد أحسن هتحبها أكتر .. وهكذا ..
   
   ثانيا: الموضوع فيه شق نفسي .. أنت حاولت تشوفها بعين صاحبك .. بالتالي لقيت نفسك بتحبها زي ما هو بيقول إنه بيحبها.
   
   ثالثا: اللي بيحب فعلا بيكتم سره حتى عن نفسه .. ويصمت صادقا .. حتى ينظر إلام تصل به الأيام؛ ما دام في مرحلة هو عاجز فيها عن الإقدام.
   
   رابعا: وده الواقع بأه .. في سنة رابعة هيتقدم لها واحد أكبر منكم بأربع خمس سنين، شغال أو مسافر وعنده شقة ويقدر يجيب شبكة .. وقبل كل ده المفروض يكون مصلّي ومحترم .. بالتالي أهلها هيرحبوا .. وأنا نفسي مثلا هنصحها تقعد معاه وتشوف قلبها هيروح على فين .. بالتالي أنت وصاحبك فرصتكم ضئيلة للغاية !
   
   وهتمر الأيام .. وهتنسوا .. وهتشتغلوا وتتيسر أموركم بأمر الله .. وتتقدموا لواحدة نقولها تقعد برضه وتشوفوا الدنيا هتمشوا ازاي !
   
   ممكن تطلع كويسة جدا وتحبها أكتر من أي حد قبل كده وتحمد ربنا .. وممكن ما تعرفش تقيم وتقع وقعة مش تمام، عافاك الله !
   
   ونفس الاحتمالين قائمين على فكرة مع الأخت اللي انبهرتم بها عشان ما تقولش إني بفترض سيناريو واحد بس !
   
   وياما قصص حب بدأت من الجامعة وكان فيها حرب ونضال وكده .. ولما اتقفل عليهم باب اكتشفوا إنهم ما قيموش بعض صح !
   
   أنا مش بتوهك ولا بصعبها عليك ..
   
   أنا بس بقولك انشغل بمرحلتك .. وما تتعبش قلبك على حاجة مش في وقتها خالص .. والمكتوب هيكون بإذن الله ..
   
   ادع ربك وسلمها له .. الحياة أوسع بكتير من حصرها في زاوية لسه بدري عليها.
  
"
72880,"
   دلوقتى انا حبيت واحده معايا فى الجامعة.. بصراحة حبيتها لما واحد صاحبى قالى أنه بيحبها وأما عرفتها وعرفت اخلاقها وعقليتها اعجبت بيها جدا وحبيتها أنا كمان..اللى عاوز اعرفه دلوقتى..استنا لما صاحبى يكون عنده استعداد يتقدملها ولو رفضته ،اروح واتقدم؟
ولا ايه ، مش عارف اعمل ايه ؟
  ","

   انس الموضوع يا غالي .. وانشغل بمرحلتك !
   
   غالبا محدش فيكم هياخدها .. لا أنت، ولا صاحبك.
  
"
72881,"
   سبحان الله
حضرتك فهمت من كلامها المختصر انها مش عايزه تتطلق ومش عايزه حد ينصحها بالطلاق وهي اكدت ده كمان ..كل مره بتثبت انك شايف زاويه بنعجز عن اننا نشوفها.
  ","

   اللهم سداد القول والعمل .. والعفو عن الزلل ..
   
   هصلي العشا.
   
   ألقاكم يا صحبة الجنة 💚
  
"
72882,"
   غ.س لسه متزوجين من كام شهر وسافر حاليا كلامنا مع بعض أقل من العادي عمره ما قالي كلمه حلوة مع اني طلبت منه قالي مبحبش الكلام دا ولا بحب أقوله حاسه بجفاف جدا ونفسيتي وحشه جدا بسببه
  ","

   كونك ما تكتشفيش ده في شخصيته إلا بعد الزواج = مشكلتك أنت للأسف !
   
   أيوه مع التزام الحدود فترة الخطوبة وكده بيبان الإنسان الطيب المسالم أو اللي بيعرف يقول كلام حلو من غيره .. بس أنتم اللي بتشتغلوا نفسكم وتخدروها .. بكل صراحة يعني.
   
   عموما .. البعد أكيد له أثر .. وغربته والضغط اللي هو فيه.
   
   عجّلوا بإنكم تكونوا سوا .. وتأقلمي مع قصوره في الزاوية دي .. واشتغلي على مميزاته التانية، أبرزيها عنده واسعدي بها.
   
   الحب مش كلام وبس.
  
"
72883,"
   بيتكسفوا من اهلهم ياشيخ ويرجهوا يقولوا ياريتني .. متتكسفيش يابنتي والله بتتعبي روحك ع الفاضي
  ","

   للأسف.
  
"
72884,"
   مفيش حد اقدر احكيله انا مابعرفش حد حاجه عن مشاكلى واخواتى كلهم رجال واذا فكرت اقول لامى هتكسف وهتبقى مشكله  تافهة فى نظر الكل مادام محترم وعايشين مستورين خلاص
  ","

   لا يا فندم مش مشكلة تافهة ولا حاجة !
   
   ده المقصود الأول من الزواج.
   
   اتقوا الله في نفسكم.
  
"
72885,"
   نفس زوج اختي بس هي بتفكر ف الانفصال ومفيش اطفال دا الصح ياشيخ؟؟!
  ","

   مفيش حل ولا استجابة = الأصح طبعا .. مش الصح بس.
  
"
72886,"
   لي الحياه الزوجيه لازم يبقي فيها مشاكل ؟!
بجد والله بلاش حد يتجوز احسن
  ","

   مفيش حياة بدون مشاكل !
   
   الفكرة في نوع المشاكل، وفي درجة وكيفية الحرص على حلها.
   
   والجواز أحسن طبعا .. بس لأسوياء، يتقون الله ..
   
   يعترفون بخطئهم ويحرصون على إصلاحه.
  
"
72887,"
   انا بسأل فعلا علشان بحبه ومش عايزه اتطلق احنا سنتين ونص زواج  وحالنا كده  ومش هقدر اتحمل و بدأ اللى فى قلبى يتغير ويقل وخايفه على نفسى من اى فتنة
  ","

   يبقى تعملي كما قلت لك.
   
   واجهيه بلطف وبيّني إن ده وضع ما يرضيش ربنا .. وحاولي تفهمي منه أسباب لو فيه .. وتحلوها سوا.
   
   مفيش حل = يبقى لازم حد حكيم يتدخل ..
   
   أنت كده بترمي نفسك في طريق الفتنة فعلا !
   
   الزواج عشان يعف ويحاوط .. مش يعرّي ويجوع.
  
"
72888,"
   ولو ماعندهاش حد حكيم او مش عايزه تكلم حد خالص تكتفي بانها تشتكيه لربنا وتكمل في الوضع ده!
  ","

   هي الأدرى بنفسها .. وبتحملها لتبعات القرارات !
   
   لكن بصفة عامة هل ده وضع صحي يسمح بالتعايش ؟!
   
   لا طبعا.
  
"
72889,"
   طب اي اللي يوصل الزوج لحااجه زي دي مثلا ؟!
  ","

   - ممكن فيه سبب منها وهي مش واخدة بالها (وإن كان لا يبرر الظلم) .. بالتالي تدخل حد حكيم يسمع منهما سيساعد.
   
   - ممكن عنده خلل نفسي أو بدني محتاج يتعالج.
   
   - ممكن مجرم فاجر لا يخاف الله.
   
   ربنا الهادي .. يعافينا ويسلمنا.
  
"
72890,"
   ماقولتيلهاش اطلبي الطلاق يعني؟!
  ","

   اللي عايزة تطلق = ما بتسألش !
  
"
72891,"
   لازم تجاوبنى ارجوك 
اذا الرجل قصرت فى حقه الزوجه بيشتكى ويبيح له الناس الزواج 
 طيب اذا العكس تقصير من الزوج بكل معانى الكلمه تقصير نفسى وجسدى حتى الكلمه الطيبه او المودة بقت شحيحة بقيت احس انه غريب عنى لما فترة الهجر الغير مبرر تطول  اعمل ايه اكتر من التلميح والتصريح صعب احكى لحد وكرهت احتياجى له
  ","

   اشتكيه لربنا !
   
   ولو فيه حد حكيم من أهلك يتدخل بينكما = كلميه.
  
"
72892,"
   سبحان الله مش بفتح اسك غير وقت محدد وكل مره يصادف فتح حضرتك برضو

معنديش سؤال غير اني عايزة اقول بعد استعانتي بالله 
كنت كل يوم انام وفي قلبي ثقل .. سألت حضرتك سؤال جاوبتني ومنشنتلي ف فيديو 

واليوظ انام وكلي هدوء ونفسيتي مطمئنه ولله الحمد

جزاك الله غنا خير الجزاء وادخلك الجنن بلا حساب
  ","

   يا رب لك الحمد والشكر يا رب ..
   
   يا رب تقبل .. يا رب من فضلك العظيم.
  
"
72893,"
   جاوبني بالله عليك دي تالت مره اسأل حضرتك 
يا شيخ انا حامل بس لسه ف البدايه ومعرفش نوع الجنين.. فهل حرام اني اكون بدعي ان ربنا يرزقني بولد تحديدا... انا مش كارهه خلفة البنات والله بس بتمنى ان أول مولود ليا يكون ولد..
  ","

   ادعي ..
   
   بس لو جه بنت = يا سعدك يا هناك والله.
   
   المهم ربنا يقومك بالسلامة، ويكون صالح معافى، قرة عين في الدارين .. ولد بأه أو بنت.
  
"
72894,"
   من هي الشخصية الشهيرة التي تود أن تكونها ليوم واحد، وماذا ستفعل في هذا اليوم؟
  ","

   يبدو مش عارف أنت بتكلم مين يا آسك ! 😌
   
   (قنبلة تواضع).
  
"
72895,"
   متزوجه ممايقرب ٤ شهور،علينا ديون كتير وغيره فى متطلبات خاصه بأهله تستنزف المرتب لدرجه انى ماشوفتش المرتب ده خالص لحد دالوقتى والله،ليه شغل خاص وبيسحب من راس المال لاحتياجاتنا(كل ده وصف للحال)بس الحمد لله عندنا خير كثير سؤالى عن تأجيلى للحمل لحد ما تتظبط الامور ،انا صح ولا زى مابيقولوا بيجوا برزقهم
  ","

   أنت صح !
   
   ولو من دون ديون ولا شيء .. بننصح بتأجيل الإنجاب 6 شهور عالأقل لين تكونوا خدتم على بعض أكتر وتعيشوا يومين متحكمين في وقتكم.
   
   الله يوسع عليكم وييسر أموركم ..
  
"
72896,"
   كيف السبيل إلى الرجوع؟
  ","

   صلاة في وقتها .. ورد من قرآن وذكر .. دعوات الأسحار والدموع !
   
   لا يحجبك عن الله أحد ولا شيء .. مهما كان ذنبك.
  
"
72897,"
   يا شيخ بوركت أجبني.. حكم الدبلة ايه؟
  ","

   عقبالنا كلنا 😁
  
"
72898,"
   احترت اخبي نعم ربنا عشان الحسد ولا فأما بنعمه ربك فحدث
  ","

   حدّث من يحب لك الخير .. ويسعد لسعادتك !
  
"
72899,"
   ادعوا الله وأنتم موقنون بالإجابة
ماذا تتمنى من الله ان يعطيك اياه؟
مساحة ✒️
  ","

   أمانا .. أموت في صحبته ..
   
   وألقى ربي راضيا عني.
   
   اللهم 🤲🏼
  
"
72900,"
   هل تعتقد أن الأمور الطيبة تأتي للصابرين؟
  ","

   أشهد بالله أرحم الراحمين .. أشهد أنه رب العالمين.
   
   وعده صدق .. وقوله حق .. وتدبيره لطف .. وحكمته بالغة .. وفرجه عجب ..
   
   طول اليوم تسيطر عليّ هذه الفكرة !
   
   الصبر أجلّ عبادة تلج منها إلى حضرة الأنس به، والتفويض له، واليقين فيه ..
   
   يبتليك حتى تحسب أنه نسيك -حاشاه- .. وأنت أقرب ما تكون إليه ..
   
   الصابرون على خير .. دوما على خير.
  
"
72901,"
   حضرتك مش بترد غير ع الثريد دي ،،ابعت سؤال هنا طيب 😅
  ","

   كانت مساحة هدوء شوية !
   
   شكرا لكم عليها ..
   
   ورب يحفظكم ويسعدكم جميعا .. وليسامحني أصحاب الأسئلة.
   
   ألقاكم يا صحبة الجنة 💚
  
"
72902,"
   طب ال بيعمل فراخ بلدى حالا فى السعودية
  ","

   أنا بحب الورك .. والجناح ..
   
   والرقبة لو مش هتقل عليك يعني 😁
  
"
72903,"
   مش هتدعيلي بقي ❤️...
  ","

   أسعدك الله 💚
   
   والجميع يا رب ..
  
"
72904,"
   العشا!!!
  ","

   آدي واحد بينام ودخل في النص الثريد مستغرب 😅
  
"
72905,"
   صلاه العشاء عند حضرتك امتي
انا رايحه المسجد حالا عندنا 6.45
  ","

   بنصلي تمام السابعة .. لسه تلت ساعة بإذن الله.
  
"
72906,"
   يشهد الله اني احبك في الله يا شيخ محمد ❤
بعد متابعتي لحضرتك بارك الله فيك كنت متعلق بواحده وبحبها وقررت مره واحده ابعد عنها بعد كلام حضرتك ، ادعيلي ربنا يثبتني ويكتبلي الهدايه 🙏❤
  ","

   بحبك 😍
  
"
72907,"
   ممكن تفرحني وتجاوب ع سؤالي حتي بايموشن 😞
  ","

   أسعدك الله ..
  
"
72908,"
   سؤال تمريض ؟
  ","

   ما ترجعش علوم.
   
   وفقك الله ..
  
"
72909,"
   حتى دخولك عالآسك ياابو أنس قليل اوووي
  ","

   أنا قلت لكم من كم شهر لما كنت في السعودية إني بكثف وجودي استغلالا للمرحلة عشان ظروفي هتتغير .. ولسه وضعي هيتغير هنا بإذن الله والوقت هيقل أكتر !
   
   بس هكون دايما حريص أكون بينكم بإذن الله ..
   
   يومي صار مقسما بين مدرسة التحفيظ صباحا وبين الدروس الخاصة للشباب، والدروس للنساء، والدرس العام الذي تتابعونه على البث، ثم المذاكرة والمراجعة والتحضير .. ثم الأنشطة الاجتماعية من فعاليات وزيارات لتفقد أحوال الجالية ..
   
   فأقتنص من بين كل ذلك وقتا أكون فيه معكم ..
   
   وهذا حال أسأل الله أن يثبتني عليه خالصا لوجهه، حتى ألقاه .. راضيا عني.
  
"
72910,"
   نفسنا ف ايفنت زى بتاعت اوف سايد اللي كانت من سنتين  الحمدلله وبفضله ثم فضل الايفينت لبست الخمار تاني يوم نفسي تتكرر تاني جداً
  ","

   الله يثبتك ..
   
   بإذن الله نجتمع على خير ..
  
"
72911,"
   ايه الشهادات اللي أهلت حضرتك تصبح إمام مسجد في أمريكا مع إن مجال الدراسة غير مرتبط بالعلم الشرعي ؟
  ","

   ومنذ متى والعلم الشرعي مرتبط بشهادات ؟!
   
   ثم أنا لست عالما ولا مفتيا .. أنا طالب علم واعظ، يخطب ويلقي محاضرات، ويؤم الناس في الصلوات بما منّ الله عليه من حفظ كتابه والإجازة بتلاوته وتعليمه.
  
"
72912,"
   انا عيدت 2 كيميا ومش قادرة اكمل ولا قادرة اسيبها ومش عارفة اعمل ايه ..؟
  ","

   وأنا برضه عيدت 2 كيميا !
   
   شعور الفشل سيء .. لكن أجمل حاجة نحوله لطاقة تخلينا نستفيد من أخطائنا ونستعين بالله ونتحداها .. ونتخطاها.
   
   كل طريق ناجح بدأ ببعض خطوات فاشلة.
  
"
72913,"
   ربنا ييسرلك كل عسير يارب ويصلحك ويصلحنا بك
  ","

   ربنا يسعدك ..
   
   يا رب.
  
"
72914,"
   إيه حكاية الفراولة معاك؟ أكيد ليها قصة و حدوته و إحنا الحقيقة نحب الحواديت احكي لنا😅
  ","

   واضح إن النوم بدأ يشتغل معاكم .. وهتحولوني لأبلة فضيلة 🥺
  
"
72915,"
   معنى كدا أن كلية العلوم ملهاش لازمه وخاصة إنى بنت ؟
  ","

   فيه ناس زمايلي نفس الدفعة شغالين في أماكن كويسة جدا بتخصصاتهم عادي !
   
   لكن اللي لسه هيدخل = منصحوش بها.
   
   أما اللي فيها = يتجدعن ويخلص .. والرزق ده بتاع ربنا، ملوش علاقة بشهادة .. اعمل اللي عليك وبس.
  
"
72916,"
   مبقاش فيه لايفات زي الاول لمشغولياتك؟ لعله خير
  ","

   اليوم اتغير نظامه تماما .. وكمان فارق التوقيت ..
   
   لكن هحرص بإذن الله على لقاء دوري .. بس ادعولي تستقر أوضاعي بأمر الله.
  
"
72917,"
   علوم كلية الدحيحة😌
  ","

   اللي وقعوا من قعر القفة 😅
  
"
72918,"
   بجد حلوة قعدة السمر دي طب اقتراح 
تيجي نسمعك احنا النهاردة 💚
  ","

   ما هو ده اللي بيحصل الآن ..
  
"
72919,"
   والله بدون مبالغه اكتر حد بيهدينى نفسيا وبتقبل كل ردودك وبعتبر كل الكلام كأنه ليا ومن اكتر اسباب هدايتى بعد ربنا و كلاماتك بتطيب خاطرى وبتعقلنى يارب يسعدك يا شيخ ويكتبلك كل خير ويعطيك حتى يرضيك يارب
  ","

   اللهم تمام نعمتك .. ودوامها ..
  
"
72920,"
   نزلت لامي الاسك عشان تتابعك ومن ساعتها راحه جايه تقولي ياني ياللي معرفتيش تربي وتبصلي بصات غريبه ،،،😂😂😂 مع اني طيب والله
  ","

   قولها إني بحبك 💚
   
   ويا زين ما ربّت ..
   
   واستوص بها خيرا يا غالي.
  
"
72921,"
   جضرتك كنت بتشتغل بعلوم ف السعودية ؟
  ","

   مشتغلتش بالشهادة أبدا .. لا في مصر ولا السعودية ولا أمريكا !
  
"
72922,"
   احكيلنا حكاية والدك ووالدتك يا شيخ بحب حكايات الناس الكبيرة جداً ربنا يبارك لحضرتك فيهم ويديمهم ويمدهم بالصحة والعافية والعمر الطويل ويرزقك برهم ويديمك ذريتهم الصالحة 🌸🌸
  ","

   دي محتاجة إيفينت فعلا !
   
   نفسي أسمعهم بنفسي هما عملوا فيّ إيه .. تفاصيل كتير أكيد مخدوش بالهم منها لكن كانت وما زالت تعني لي إيه ..
   
   أرجو يكون ده في حياتهم بإذن الله ..
   
   ليه القصص الجميلة مش بتطلع دايما إلا بنكهة ذكريات الراحلين ؟!
  
"
72923,"
   هو حضرتك بتعيد تانيه اداب؟ لاتي فاكره تقريبا السنه اللي فاتت كنت ف تانيه صح ولا بنسي 😂
  ","

   سافرت وقت الامتحانات .. ولسه فترة عما أعرف أسافر تاني !
   
   الله ييسر الحال ..
  
"
72924,"
   مش سؤال بل دعوة في جوف الليل اسأل ان يتقبلها ..ربنا يكرمك يا شيخ و يهدي سرك و يسترها معاك دنيا و آخرة
  ","

   جبر الله خاطرك ..
   
   اللهم استجب .. ولنا جميعا ..
  
"
72925,"
   ماشاء الله انا فكرت حضرتك حاجه وعشرين
  ","

   الشباب شباب الروح 🙄
  
"
72926,"
   وده تمام صدق التوكل على الله والأخذ بالاسباب 
اننا ندعي ربنا وموكلين امورنا له سبحانه
  ","

   صدقت وبررت ..
  
"
72927,"
   مع اني بعت سؤال ومشكلة بس مش مهم احترم رغبتك و حتي ردودك انهارده بستفاد منها الحمد لله
  ","

   رب يسعدك ..
  
"
72928,"
   ممكن تجاوبني 😅
  ","

   عمري 34
   
   رزقني الله ولدا وبنتين: أنس - رقية - عائشة
   
   حاصل على بكالوريوس علوم - كيمياء - جامعة المنصورة
   
   وفي السنة الثانية لكلية الآداب - علم نفس - جامعة المنصورة (ربنا ييسر وأعرف أكمل عشان انتقلت لأمريكا كإمام لمركز الهداية الإسلامي بمدينة فيلادلفيا).
   
   الابن الأول في عائلة من ابنين فقط، لأب وأم أريا الدنيا قصة حب عظيمة.
   
   أحب القراءة والسفر واستماع الناس ما استطعت.
   
   الأخضر ومشتقاته ألواني المفضلة.
   
   بيني وبين الأكل علاقة عشق .. أهذبها بحدود وقوانين الدايت، ما استطعت 🥺
   
   هنا بيتي الثاني وعائلتي الكبيرة .. صحبة الجنة 💚
  
"
72929,"
   سبحان الله، حتى دعوة الله ليها اسلوبها، احنا محتاجين فتح إسلامي جديد، ربنا يجازيك خير ع تصحيح مفاهيم الدين
  ","

   رضي الله عنك .. وسترنا بستره ..
  
"
72930,"
   يعني أتمنى وأدعي براحتي ولو ما اتحققش أرضى باللي ربنا كتبهولي
  ","

   الله يفتح عليك ..
   
   بالضبط.
  
"
72931,"
   واضح ان مافيش مشاكل النهارده ..اللهم لك الحمد والشكر
  ","

   لا .. أنا بس اللي محتاج شوية هدوء ..
  
"
72932,"
   عندها نُعلي الچباة💜
  ","

   عزمنا أنتم مداه ..
   
   للعلا نسعى جميعا ..
  
"
72933,"
   شيخ انت كم عمرك وعندك اولاد ؟ وايش دارس؟
  ","

   احم !
   
   نسيت هواياتي .. والألوان المفضلة 😌
  
"
72934,"
   زادنا أملا مش حبا لو سمحت ياشيخ 👌
  ","
  😅
  
  الحب غاية الأمل.
  "
72935,"
   لا تُبالي ...فستُشفى الجراااح..و ظلامُ الليل لا يدوم
  ","

   إن تطاول ليلنا ..
   
   أو تمادى في الظلام !
   
   أو تعثر ركبنا ..
   
   وسط أرتال الركام !
   
   إن تضاءل حلمنا ..
   
   أو تناثر في الزحام !
   
   كوكتيل ذكريات ..
  
"
72936,"
   شيخ اجبني ارجوك،حضرتك قولت ف اجابة معناها يعني ان منعلقش نفسنا بوهم اليقين،والله انا مقصدش اعتراض ع كلام حضرتك خالص لاني بثق ف كلامك جدا بس عايزة افهم،مش اليقين ده لازم يبقا جوانا وربنا قال انا عند ظن عبدي بي؟؟
  ","

   أيوه طبعا !
   
   كلنا منقدرش نعيش بدون هذا المعنى.
   
   مش بقول وهم اليقين .. بقول بنغلف السخط بوهم نحسبه يقينا ..
   
   يعني بنرجو وندعو ونتعلق !
   
   طيب فرضا لم يقدر الله استجابة الدعاء كما ننتظرها ؟!
   
   اليقين ساعتها يقتضي الرضا والصبر وإحسان الظن بالله.
   
   اليقين لا يعني ألا نقبل إلا خيارا واحدا .. كأنكم تريدون إجبار الله -حاشاه- على سيناريو بعينه لا ترضون بغيره.
  
"
72937,"
   جمله كرتونيه تنطبق عليك👻🤸🏽‍♀️
  ","

   كلما زارنا طيف حب لا ينام .. هزنا .. زادنا حبا لا يخشى الأيام ..
  
"
72938,"
   دا صح طيب؟
  ","

   أنا مش مع الضرب كأسلوب تربوي !
   
   يستخدم كتهديد أكثر من التطبيق.
  
"
72939,"
   اسمها المقشة السباط يا شيخ محمد اما المقشة البلح ده الاسم العلمي بتاعها عشان لو حد مش عارفها يعرفها اكتر 😂😂😂😂😂😂😂😂😂😂😂😂😂
  ","

   أو الإنو في بعض الروايات 😁
  
"
72940,"
   الام هى صاحبة سلاح المقشه البلح 😁 بس الاب بكف ايده 😁 الله على الطفوله البائسه 😁
  ","

   لا !
   
   النظام عندنا كان الأم سلاح الخدمات اللوجستية ..
   
   التقرير يتقال مع بعض التحابيش .. وتيجي قال إيه تحجز عنك بعد ما تكون اتعدمت العافية 😂
   
   شكرا يا نبع الحنان 😍
  
"
72941,"
   ي شيخ محمد السفر لأمريكا والعمل كطبيب هناك فيه مشكلة ع الشخص لو ملتحي؟
  ","

   لا أبدا فيما أعلم !
   
   لكن بالنسبة لتفاصيل الاختبارات والدراسة وبرامج القبول أكيد هتلاقي من يفيدك من زملاء مجالك.
  
"
72942,"
   هي كانت عندكم المقشه البلح😂😂😂
  ","

   بابا كان دايما بيعمل أبديت لآخر إصدار في المواسم 🥺
  
"
72943,"
   مكانوش بيضربوك يعني والكلام ده؟
  ","

   ياما اتلسوعت بالمقشة البلح 😅
   
   بس كان بحب !
   
   أيوه .. فرق كبير لما تعاقب ابنك وهو متأكد إنك بتحبه.
  
"
72944,"
   إذا كنت مسؤولًا عن اختيار رئيس الولايات المتحدة، فمن ستختار لهذا المنصب (بإمكانك اختيار أي شخص)؟
  ","

   أجاوبك على السؤال ده بعدين يا آسك !
   
   عايز توقعني .. بس أنا أنصح منك 😛
  
"
72945,"
   مش فاهمه ليه الاهالي تقف ف طريق سعادة اولادها لو حابين يرتبطوا باللي يحبوهم ويرفضوا ؟
  ","

   مش دايما الأهالي غلطانين !
   
   كتير الأولاد بيكونوا عبط ومخدوعين.
  
"
72946,"
   ماذا تفعل عندما تضيق بك نفسك والارض بما رحبت ؟
  ","

   في السماء متسع .. وإن ضاقت الأرض ..
  
"
72947,"
   هل يجوز قول اللهم أصلحنا ""وأصلح بنا""؟
  ","

   اللهم أصلحنا .. وأصلح بنا .. وأصلح لنا ..
  
"
72948,"
   ازاي يقينك وظنك في ربنا كده؟ -ماشاءالله-
  ","

   أولا: لأنه الله.
   
   ومش عارف أقول إيه بعدها فعلا .. بس هو الله، وكفى.
   
   ثانيا: حياتي كانت وصلت لحافة أنتظر معها الموت وأتمناه؛ لإغلاق كل الأبواب .. لتأخير كل الدعوات .. لاجتماع الأذى بأشكاله ..
   
   ولم أفقد حسن ظني به سبحانه .. رغم سوء ظني بنفسه.
   
   ثم أراني من تدبيره ولطفه وستره عجبا .. وصرت لا أدري كيف أشكره، وكيف أستغفره عن عجلتي وسوء فهمي !
   
   ثالثا: ما زلت أرجو تمام عافيته ودوامها .. وأسعى لأزداد من حبه واليقين في قدرته والتسليم لحكمته والطمع في رحمته .. وتربية نفسي عن ضعفها، وكفّ قلبي عن عجلته.
   
   اللهم أحبك .. اللهم راضٍ بك وعنك، فارض عني .. لا إله إلا أنت.
  
"
72949,"
   ما هي أسوأ ملابس أجبرك والديك على ارتدائها في طفولتك؟
  ","

   طفولتي مع والداي لا يجتمعان ومعنى السوء يا آسك !
   
   جزاهما الله عني خيرا .. وبارك عمرهما في طاعة وعافية .. وأعانني على برهما كما يرضيه ما حييت .. رب ارحمهما كما ربياني صغيرا.
  
"
72950,"
   الفجر بيأذن عندنا في مصر 🌿
  ","

   وأنا هنام عشان الفجر بأه ..
   
   تصبحوا على خير ..
   
   ألقاكم يا صحبة الجنة 💚
  
"
72951,"
   الساعة كام عندك يا شيخ ؟
  ","

   تمام العاشرة مساء.
  
"
72952,"
   تقدم لي شاب ع خلق ورفض عدة مرات من اهلي لعدم الحصول ع وظيفة بعد ثم حاول التواصل معي بدون علم اهلي ولكني قطعت الطريق من بدايته إرضاء لله وحفاظا ع قلبي 
هو حتي لا يعلم رأئي من حيث قبولي أو رفضي مع العلم اني اعلم صدق مسعاه فهل ما فعلته صحيح أم اني اولام في ذلك واني ادعو الله بأن لم أكن له أن يعوضه الله
  ","

   ما فعلتيه صحيح تماما ..
   
   بارك الله فيك.
  
"
72953,"
   ربنا يباركلك يا شيخ و يصلح حالك و يرضيك و يراضينا ياا رب
  ","

   يا رب .. جميعا يا رب ..
  
"
72954,"
   مش تقول، كنا جينا بالمحشي🤣 ده احنا جنبك فى الساوث
  ","

   ورا الكوبري ده يعني ؟
   
   لو فيها محشي أروح الكنسيت ذاته 😅
  
"
72955,"
   روح مطعم الباشا وروح منطقة باترسون، هتحس إنك فى باكوس😄✌🏻
  ","
  😃
  "
72956,"
   المدينة للمفضلة روح يا شيخ مانهاتن جميلة جدا 
أن شاء الله حلمي يتحقق واسافر ليها
  ","

   دي مانهاتن من شباك السيارة ..
  
"
72957,"
   جرب يا شيخ محل اليمن السعيد، أكله جامد بس مفيش محشي 😅
  ","

   أنت بتقول فيها !
   
   كلنا فيه فعلا .. طلبت لحم حنيذ ..
   
   الصراحة مكلتوش بالطعامة دي في الرياض 😍
  
"
72958,"
   الآن
  ","

   من قلب بروكلين - نيويورك
   
   شارع كأنه في وسط القاهرة !
   
   متاجر ومطاعم ومحلات عربية
   
   لكن مفيش محشي 😭
  
"
72959,"
   طب الوقت جه هنا خمس أسئلة كل سؤال بموضوع .. يا جماعة احترموا بالله حاجة الناس ثم رغبتي !
  ","
  .
  "
72960,"
   تزوجت من أشهر وقررت انا وزوجي نأجل الانجاب واحنا في غربة، حماتي بتزن عايزانا نخلف وكل ما اتكلم معها بتزهقني من الموضوع ده ، وانا بتدايق اوي ، ايه رأيك؟
  ","

   إن شاء الله .. كله بأمر الله ..
   
   وبس.
  
"
72961,"
   انا حلمت انك جاوبت سؤالي من كتر التفكير فيه..
  ","

   تفضل هنا ..
  
"
72962,"
   والاكل بتاع مامتك الجميل برضوا 💜😂
  ","
  😭
  "
72963,"
   متوحشتش الأكل المصري المحشي والحمام والملخية وطاجن البسلة بالسمن البلدي السخن ؟؟ظ😢
  ","

   هو ده سؤال ولا عذاب ولا مش لاقي حد تنكد عليه قلت تنكد عليّ ؟! 🥺
  
"
72964,"
   انا سبت خطيبي لانه اتعصب على اخته وقام كسر الاطباق والكوبايات وشتم وسب الدين ده كان اول غلط اشوفه منه لأنه فالعادي مش كده خالص بس بالنسبالي كفاية والكل بيقولي اديله فرصة تانية لاني كبرت ومش هلاقي حد غيره يتقدملي  
محتاجة  حد يطمني اني مظلمتوش لانه شايف أنه معملش معايا حاجة وحشة وعمره ميعاملني كده
  ","

   بعد ما يتقفل عليكم باب وياخد عليك زي أخته كده = هيعمل ألعن من كده !
   
   كان ممكن تعديها لو مجرد فورة غضب عارضة لموقف ما .. كلنا بنقع في ده ..
   
   أما سب دين فلا.
   
   قرارك صحيح تماما.
  
"
72965,"
   أشياء تسعدك ✨
  ","

   شعور الإنجاز - شعور الأنتخة - التفاصيل الصغيرة، اللطيفة.
  
"
72966,"
   لي ثلاثة أعوامٍ ونصف أتابعك وأرسِل ولا تُجيب!
  ","

   مرحبا !
  
"
72967,"
   امنيتك؟!🌹
  ","

   تقر عيني بأمان يحوطني .. حتى أموت، بصحبته.
  
"
72968,"
   انا بعمل كدا بس مش عارفه انسي اني وقعت ف حاحه زي دي طب ايه الخطوات العمليه طيب لما بسمع شيخ او اشوف نصايح حضرتك دلوقتي ان اوعي ترخصوا نفسكم والكلام دا بموت ونفسيتي يتتعبني اني خنت الله واهلي بعد ما وثقوا فيا .. انا بفضل الله ناويه التزم حدود خكبه مع خطبيبي و هتجمل بستر الله عليا ومش هحكي شئ
  ","

   اسمعي ده:
   

    https://www.facebook.com/m.atiia.soliman/videos/1454248847988289/
   

"
72969,"
   اللهم بارك لك وثبتك وزيد حلاوة القرآن في قلبك . واللهم ارزقني ارجع بعد بعد😓
  ","

   الله يديمه علينا نعمة ..
   
   وينفعنا ويرفعنا به في الدارين.
  
"
72970,"
   شيخ هعتبرها اشاره ان شاء الله وهوافق
متقدملي شخص اهله كويسين و أهلي فرحانين بيه وحاسه قلبي فرحان ومستريحه مع اني معرفهوش نهائي ""شفت صورته بس الصراحه"" وكنت رافضه مبدأ الجواز 😂 نتوكل ع الله واقعد معاه و لا اكمل دراستي احسن واستني التخرج؟ 
انا ف سنه رابعه كليه
  ","

   اقعدي وشوفي.
  
"
72971,"
   من بيت ملتزم وانا بفضل الله ملتزمه 
كنت اغض بصري واتق الله 
وتقدملي شاب ملتزم امرضني وتجاوز معي حدود الله وضعفت وتجاوزنا الكلام جداااا
وكعادة اي شئ يغضب الله انتهي الامر

مش عارفه احترم نفسي تاني
الموضوع عدي عليه سنين والله لن اكلم شاب من وقتها ليومنا دا

ومتقدم لي شاب وقت

احترم نفسي ازاي
  ","

   ما دمت تبت لله وأنبت وابتعدت عن الخطأ = تستحقين كل احترام !
   
   محدش كبير عالغلط .. المهم نتوب ونصلح.
   
   انسي اللي فات كأن لم يكن وابدئي من جديد.
  
"
72972,"
   اتفقنا انا وزميلي في السكن اننا نحفظ قرآن مع التفسير ممكن حضرتك تدعيلنا اننا نستمر!🌸
  ","

   أجمل ما اتفقتم عليه !
   
   الله يثبتكم ويوفقكم ..
  
"
72973,"
   ما هي أكثر الأشياء التي تساعدك على الاسترخاء؟
  ","

   القرآن !
   
   تلاوة واستماعا وتعليما ..
   
   صدقا مهما جربنا من لذات الحياة لا شيء يقاربه في الأمان الذي يبثه في كل ذرة منا.
  
"
72974,"
   إدعيلى يا شيخ وريا إمتحان بكرة😭😭
  ","

   يلا .. الله يوفقكم جميعا ..
   
   ألقاكم يا صحبة الجنة 💚
  
"
72975,"
   الجوازه دي متوقفه ع رد حضرتك ي مولانا 
متقدملي شب كويس جدا ومن بيت كويس بس ممعهوش كليه  وكمان مدخن سجاير وممتي مش موافقه عليه علشان السبب ده وانا مطمنه ومرتحاله لو وفقت عليه وومتي مش راضيه كده هيبقي عقوق لولدتي. !؟
  ","

   إيه اللي عرفك إنه كويس جدا ؟!
  
"
72976,"
   رجعت بس اهلى رافضين بس ضغطت عليهم ،هى كانت بتتكلم عنى وحش كتير فى فترة الانفصال وسألت على سبب الفسخ وقتها ومردتش تقول بس دلوقتى قالتلى لأنها بتحب صاحب اخوها بس دلوقتى بتحبنى انا ،اصحابى شايفن الموضوع غلط ومعظمهم قاطعنى بس انا اللى غالب عليا انى بحبها
  ","

   طيب كلام راجل لراجل كده؛ اعتبرني واحد من أصحابك اللي قاطعوك .. وبكل حرص عليك وما تزعلش مني:
   
   أنت معندكش كرامة !
   
   دي واحدة بتملى بك فراغ بس ..
   
   ومستحيل كنت تسأل أصلا السؤال ده لو أنت بتحس ..
   
   بتتسلى عليك ..
   
   وحبت تغيظ بك التاني اللي عرفها على حقيقتها وسابها .. وهتعمل اللي عملته تاني فيك !
   
   حب إيه ده اللي يذلك كده ويسففك التراب ويخليك ترضى تكون استبن بالصورة المهينة دي ؟!
   
   وعلى فكرة هي من جواها بعد رضاك بالرجوع لها بتحتقرك أشد احتقار .. للأسف.
   
   اوعى تكون فاكر إنها مبسوطة بك وبرجوعك وكده !
   
   أرجو كلامي ده يفوقك ويخليك تاخد قرارك بهدوء وحسم وترجع لأهلك ولأصحابك .. ولنفسك قبل أي حاجة.
   
   ولو لسه هتقول بحبها .. يبقى أنا بسحب كلامي ده كله .. وأنت محتاج طبيب نفسي فورا .. لأن ده مرض، مش حب.
  
"
72977,"
   والله ي شيخ وجودك ووجود صحبه الجنه مهون ع الواحد كتير
  ","

   وأنتم كمان هوّنتم وبتهوّنوا والله !
   
   الله يديمها نعمة .. وينفعنا بها في الدارين ..
  
"
72978,"
   كنت ماخذ على نفسي عهد ما أعترفلها بحبي أبداً ، وضعفت يا شيخي و بعتلها إعتراف عالآسك ، راحت شافته وتجاهلتني .
أنا والله حسيت بالندم ومش زعلان انها تجاهلتني ، انا زعلان وصعبان على نفسي وكرامتي الي انكسرت امامها .. عارف اني أخطأت ، هوّن علي و واسيني واجبر بخاطري أنا حزين جداً
  ","

   لعلها تجاهلت لتدلك على الطريق الصحيح !
   
   إما تدخل البيت للحلال .. وإما تظل صامتا صادقا كالرجال.
   
   وهذه غاية كرامتك .. وحق حبك.
   
   اثبت حبيبي .. ولا تعد لما فعلت ..
   
   عش مرحلتك، وانشغل بما ينفعك .. واللي ربك كاتبه هيكون.
  
"
72979,"
   طيب رأيك ايه ،انا خايف واهلى رافضين بس ضاغط عليهم وانا مش عارف وعايز راىك
  ","

   يعني أنت رجعت فعلا ولا لسه ؟!
  
"
72980,"
   خطيبتى سابتنى علشان كان فيه واحد بتحبه قبلى ولما اتخطبنا طلب منها ترجعله فرجعتله وسابتنى ،بس دلوقتى بعد سنة ونصف رجعولى وقالتلى ليه سابتنى وقالتلى أنها دلوقتى بتحبنى انا وعايزانا نرجع ،وانا بحبها ورجعنا ،رأيك ايه يا ابو انس عايز رأى حد
  ","

   رأيي كان قبل ما تاخد خطوة !
   
   ما دمت مبسوط = خلاص.
  
"
72981,"
   السلام عليكم ..الله يكرمك ي شيخ افدني
انا حاليا متزوجه وايام الخطوبه حالتنا المادية كانت ع قدها اوي ومعرفتش اجيب شئ ف جهازي إلا القليل اوي وخطيبي كان رافض اشتغل واساعد نفسي وساعدنا ف الجهاز وكلنا شيلناها جميلة وعملناه بحب واحترام بس بعد الجواز حاليا بيعايرني ويذلني حتي بالاكل والشرب حاسه ان كرهته؟
  ","

   أعوذ بالله !
   
   حطي إيدك على سبب تغيره .. ده لو كان اتغير فعلا ..
   
   واجهي بقوة وحسم وما تسمحيش باستمراره في ده .. أنت عينك مش مكسورة .. اللي بيعمله يسيء له هو لو كان يفهم.
  
"
72982,"
   لا والله تقيلة دا انا اول ما نزلت اسك بسأل واحد خبير وقديم في الاسك بقوله اتابع مين ولا اعمل اي قالي تابع محمد عطية واول ما دخلت عندك ما شاء الله كل الناس بتحبك وفعلا حبيتك من ورا الشاشة  بدون ما اعرف عنك حاجه  وشخصية محترمة جدا .. وشكرا ع جبر خاطري 😍😍
  ","

   الله يسعدك ويسعده 💚💚
   
   سترنا الله بستره الجميل .. في الدارين.
   
   (سامحني بأه لو أسئلتك تاهت بعد كده في الزحمة تقوم تغيّر رأيك 😁).
  
"
72983,"
   مخطوبين وتغيرت معاملتها معايا تمام في كل شئ وكأن في نفور من كل شئ او انها بتتعامل معي مضطرة  حاولت كثيرا افهم الاسباب واحل الامور ولم تحل ف افترقنا . والدتها  تحاول ان نعود لكن هي نفسها معرفش عنها حاجة  وانا احبها ولكن شعوري انها تنفر مني او كانت بطفشني فجاة ده مخليني مش متقبل  الفكرة  ومش فاهم حاج
  ","

   حاول تفهم من والدتها سبب البعد وسبب الرغبة في العودة !
   
   مفيش سبب واضح = يبقى ما ترجعش.
   
   قلبك يستحق أن يجد الحب .. كما يبذله.
  
"
72984,"
   احنا مش هنسأل..إحنا هندعي كتيير ليهم ربنا يبارك لحضرتك فيهم و يحفظهم و يسعد قلبك بيهم و يجمعكم ربي على خير دايما... ربنا يجعلهم نباتك الطيب يا أبو أنس
  ","

   جزاك الله خيرا .. تقبل الله دعاءك ..
   
   رب يسعدكم ويحفظكم.
  
"
72985,"
   غ.س اول مرة اعرفك واول مرة انزل اسك ومش فاهم في اي حاجة بس من الواضح انك شخصية تقيلة جداا ونفسي اعرف قصتك يا اما تحكيهالي يا اما تقولي الاقيها فين لاني حقيقي مش فاهم اي حاجة ينفع تجبر خاطري انا كمان؟؟
  ","

   ولا تقيلة ولا حاجة يا غالي !
   
   أنا واحد قاعد هنا بيسمع الناس على أد ما يقدر .. وبيحاول ينصحهم باللي يحبه لنفسه ولمن يحب.
   
   ما يربطه بهم مجرد عهد ورجاء أن يكونوا صحبة في الجنة .. آمين.
  
"
72986,"
   نفسى تنصفنى وترد عليا
  ","

   جبر الله خاطرك ..
  
"
72987,"
   رديتني قبل كده وقلتك اعتذارك مش مقبول..وحقيقي بعذ ما كنت فرحت ان حضرتك رديت زعلت
  ","

   أنا آسف لك .. بكل شجاعة وصدق.
   
   وقلتها عشان أعلمك درس بس ما تكرريش سؤال أنا حاكي فيه كتير جدا .. سواء هنا أو عند غيري ..
   
   لكنه مقبول تماما .. حقك علي.
  
"
72988,"
   اطول مدة غبتها عن اهلك اد ايه ؟

وكان احساسك ايه وقتها
  ","

   سؤال صعب !
   
   سبحان الله لما كنت في السعودية كنت بحس المسافة قريبة .. محستش بالغربة من أول يوم ولمدة عشر سنين.
   
   الشعور هنا مختلف .. شهرين عدوا حاسسهم سنة !
   
   مش عارف هل عشان لسه جديد والوضع متغير في كل حاجة .. غير إنك تكون في بلد عربي وهتأقلم بعدين .. ولا فعلا الغربة هنا بتكون زيادة ؟!
   
   عموما أنا أمي وحشتني، ومفتقد أبويا جدا .. ومن يوم جيت لما بقفل المكالمة مع أنس وإخواته ببكي بحرقة !
   
   مش بكاء اعتراض أو حتى حزن .. أنا في نعمة ولله الحمد ..
   
   لكنهم وحشوني فعلا.
   
   سؤالك صعب .. بس شكرا عشان خلاني أفضفض.
   
   وأرجو محدش يرهقني باستفسارات وأسئلة .. خلوني أعرف أحكي مرة من نفسي .. أنا بعتبر هنا مساحة قريبة مني أكتر من أي حتة تانية.
  
"
72989,"
   يعني مبتقدرش متعتذرش ؟
  ","

   مبقدرش أرد حد بيعتذر لي !
  
"
72990,"
   كيف حالك
  ","

   الحمد لله رب العالمين.
  
"
72991,"
   امي عايزاني اتجوز غصب عني وكانت بتعيط قولتلها انك تعيطي دلوقتي شوية افضل من اني اعيط سنين قدام ومن ساعتها انا حاسه بذنب💔
  ","

   اللي قلتيه صح .. جدا.
  
"
72992,"
   مخطوبة من ٤ شهور وهو معاملته جافة معايا اوي و مش مريحني وكنت بفكر انهي الموضوع 
لكن اكتشف من اسبوع كدة انه عنده مشكلة هتسبب في منع الخلفة 
وانا مش عارفة اعمل ايه دلوقتي حاسة لو نهيت الموضوع هبقي بجرحه وخايفة أذيه نفسيا
  ","

   مفيش زواج جبر خاطر !
   
   أنهي الأمر بألطف طريقة ممكنة.
  
"
72993,"
   احد الشيوخ قال هذا لى ولم يفسر اى شئ لى هنا في الاسك!
النبي صلى الله عليه وسلم اباح للصحابه قول الفحش في بعض المواقف؟
  ","

   النبي صلى الله عليه وسلم علّم الدنيا الأدب !
   
   والمواقف النادرة المعدودة على أصابع اليد الواحدة في حياة بعض الصحابة ما ينفعش تؤخذ قاعدة لتبرير سفالة البعض وتسلط قذر ألسنتهم على خلق .. زعما بنصرة الدين، وقد والله كذبوا.
   
   أنا أقدر أتفهم إن واحد لسانه طويل بطبعه .. لكني أمقت أن يلصق هذا الطبع التعس بالدين ثم يستدل له استدلالا سقيما كهذا !
   
   اللهم عياذا بك .. حاشاك وحاشا نبيك ودينك.
  
"
72994,"
   طب واللي مش قادر اذاني نفسيا جامد والله ي شيخ جامد مع اني والله معملتش اي حاجه وكنت مستحملاه
  ","

   حقك !
   
   تستوفي بين يدي الله ..
   
   المهم تنسي وما تشغليش بالك بالكراهية أو تمنّي الشر.
  
"
72995,"
   ما هو الشيء الذي لا يستطيع قلبك مقاومته؟
  ","

   الاعتذار.
  
"
72996,"
   عفوت عن من ظلمك ؟
  ","

   نعم !
   
   طمعا في عفو الله عني .. والعوض بخير.
  
"
72997,"
   واثقه ان ربنا كاتب لنا الخير ببس الإنسان بيطمع ف كرم ربنا وبيطلب انه يجعله الخير ف إلى هو بيتمناه وبيستنجد ب الدعاء والطلب من ربنا
  ","

   ومين يقدر يعيش بدون المعنى ده !
   
   أنا نفسي بدعي ليل نهار بأمر أرجوه .. وطامع في الله أن يحققه.
   
   لكن فرضا لو ما حصلش اللي بنتمناه .. وده مريت به في حياتي .. بل أقصى شيء كنت بخاف منه الحقيقة وياما دعيت بعدم حصوله في جوف الكعبة وفي أوقات السحر ومظنة الإجابة = حصل .. وذقت مراره !
   
   هل ده معناه ساعتها نسخط أو نعترض أو نيأس من الدعاء ؟!
   
   لا وعزة من خلقنا ومنّ علينا بالإسلام ..
   
   إن كان لم يستجب دعوات (فيما يبدو لنا) فلا ندري كم ادخر لنا مقابلها من حسنات، أو كم صرف عنا بها من بليات، أو كم سيعوضنا بها خيرا فيما هو آت !
   
   احنا علينا ندعي ونطمع وبس .. تحقق بأه الدعاء أو لأ = مش بتاعتنا !
   
   هنرضى باللي ربنا كاتبه ومقدره .. أيا كان.
   
   واللي يرضى = هيجد والله من الرضا والغنى وجبر الخاطر ما يذهله !
   
   وأنا أشهدكم بالله أني أعيش مرحلة الذهول هذه الآن.
  
"
72998,"
   انا كدا عندي حلقة مفقودة.. منين المكتوب ما هو الا اختيارنا احنا و افعالنا احنا.. و منين بنطمن بعض بفكرة ""النصيب""
فكرة انه النصيب اختياري بردو مش مطمئنة..
  ","

   بل مطمئنة جدا بعد الأخذ بالأسباب كلها !
   
   يبقى مكنش يسعنا غير اللي حصل .. وبالتالي احنا راضيين به تماما؛ لأنه في النهاية برضه قدر ربنا.
   
   مفيش تعارض يا جماعة !
   
   مثلا: أنت في المصائب يسعك الاحتجاج بالقدر؛ لأنك لا تملكها .. لكن في الذنوب وسوء الاختيار لابد أن تتحمل مسؤوليتك .. وإلا فعلام يدخل الناس الجنة والنار ؟!
   
   ثم بعد ذلك لا ينقطع أملك بالله وقدره .. احتسابا فيما مضى وطمعا فيما يُستقبل.
  
"
72999,"
   المكتوب دا.. مكتوب بعلم الله الواسع باختياراتنا و افعالنا المستقبلية..
مش لان ربنا فرض على كل إنسان أحداث حياته..
  ","

   أنت بتختار اختيار حر تماما .. محدش بيجبرك على حاجة !
   
   لكن علم الله -سبحانه- سابق بما ستختار وتفعل.
   
   ولذا حين ندعوه بسداد اختيارنا؛ ندعوه لأن دعاءنا عبادة، وطمعا في أنه قد كتب عنده أن دعاءنا ينجينا من اختيار مهلك لو وكلنا لأنفسنا.
  
"
73000,"
   طيب حتي الدعاء مش ممكن يغير القدر؟
  ","

   الدعاء بيغير القدر بقدر !
   
   يعني برضه المكتوب هو اللي يكون ..
   
   لا تسخطوا على أقدار الله بوهم اليقين .. وليس كذلك.
  
"
73001,"
   اعمل ايه عشان ربنا يجعلها من نصيبي
  ","

   مفيش حاجة هتخليها من نصيبك لو مش مكتوبة !
   
   ومفيش حد هياخدها غيرك لو نصيبك !
   
   المهم أنت تمشي صح وتعبد ربك وتقرب منه .. وتاخد بالأسباب، لما ظروفك تكون مناسبة خبّط عالباب.
   
   والمكتوب هيكون .. وبس.
  
"
73002,"
   الله حضرتك رديت ياشيخنا💃💃💃💃
والله مش ضغط وبعمل كده وبعذر .. اقول سؤالي بقي .. كنت بحب او مازلت بحب واحد وكلمته لمده من الوقت انا اللي بدأت 💔 وبعدين قطعنا الكللم الحمد لله وتبت لربنل بس ندمانه اوي اني عملت كده وبحس نفسي وحشه اوي وكمان بيقابلني في الشارع وقلبي بيوجعني لما بشوفه
  ","

   اعتذارك مش مقبول .. وسؤالك مكرر حد الملل !
   
   جاوبت عنه هنا وفي لايفات كاملة كمان ..
   
   ما هو ما تضغطيش على أعصابي في 20 سؤال .. رد علي، منتظرة ردك، كده تقفل بدون رد .. وفي الآخر تقولي: الله حضرتك رديت !
   
   الله يهديك روحي.
  
"
73003,"
   غ.س كلامك حقيقي صح انا مريت بكده و بعد ما بقت طاقتي صفر اترميت 
ياريت تخلوا بالكم من كلام الشيخ لأن انا لو الكلام ده اتقالي من 3 سنين مكنتش هبقي كده
  ","

   بيصروا يعيدوا التجربة للأسف !
  
"
73004,"
   طب لو بحبه ومتعلقه بيه
  ","

   يبقى تستاهلي اللي يجرالك .. وما ترجعيش تشتكي !
  
"
73005,"
   حضرتك انا متقدّم لبنت من بيت دين و المفروض هنجهّز كل حاجة النص بالنص عدا جزء معين عليا ،والد العروسة عايز كل حاجة ف الشقة تتكتب في القايمة،دا حقه ولا طمع و كل شيء قسمه و مصيب؟
  ","

   هو ده نظام القايمة .. بيتكتب فيها كل حاجة، اللي جابه العريس واللي جابته العروسة.
  
"
73006,"
   طب معلش يا شيخ لو حد سأل نرد بإية 
يعني نقول لا محصلش ولا نرد بإية
  ","

   أيوه طبعا .. تردوا بـ:  لا.
  
"
73007,"
   بدل ما نقف جانبه يا شيخ !!
  ","

   أنتم فاهمين الوقوف جنبه دي غلط !
   
   بتضحوا في طريق غلط .. وبتستنزفوا نفسكم .. وبتسمحوا لهم يمارسوا عليكم مرضهم بحجة الحب أو الدعم أو أي كلام فاضي .. وفي النهاية بتلاقوا نفسكم بقيتم أمرض منهم للأسف.
   
   أكبر دعم إننا نقوله يتعالج .. ونبعد.
   
   (الإجابة خاصة بالعلاقات العاطفية تحديدا .. عشان السائلة بناء على أسئلة سابقة واحدة من هؤلاء المضحيات، بالوهم).
  
"
73008,"
   حصل معايا كدا بس العكس هو ال كان بيسأل ووصلت انه يحلفني للأسف وف الآخر مكملناش الحمدلله
فعلا غباء شديد والله اذيتي نفسك
  ","

   فعلا .. الحمد لله.
  
"
73009,"
   عشان ماتعليش سقف طموحاتها وتنتظر منه اي تصرف تحت مسمى الانسان ضعيف وانتي عارفة من الاول اني ممكن اعمل حاجة زي كدا ووافقتي!
  ","

   ده في حالة لو هو المبادر كده بلا مناسبة !
   
   كتير للأسف بيعترفوا فعلا بهذه الحجة .. وبعضهم بيكون شايف ده من الصدق والوضوح والشفافية وحقها تعرف حقيقتي وكده .. وكل ده كلام فارغ؛ فالتوبة بينكم وبين الله ومن شروطها الستر.
  
"
73010,"
   غ.س لو قال الكلام دا بسبب أنه شخص شكاك ويعرفتي ليه هو شكاك وأنا رفضت الحقيقة..دا غلط، لأن والدتي بتقولي مدام شخص كويس وأعترف وأنتِ مش هتسبيله فرصة للشك يبقا ليه أرفض!
  ","

   يعني هو بيقولك أنا شكاك عشان تاريخي أسود ؟!
   
   من أفضل قرارات حياتك إنك بعدت عنه .. والله يعافي بنات المسلمين من أمثاله.
   
   من صحت توبته = كان أرحم الناس .. وأحسنهم ظنا بالله ثم بخلقه.
  
"
73011,"
   انا سألته
  ","

   غباء .. غباء شديد !
   
   للأسف.
   
   بتفتشوا ليه في صفحات اتقفلت، وما ينفعش تتفتح ما دمتم ختمتم عليها بتوبة لله .. لله وحده ؟!
   
   بتفتحوا ليه باب واسع للشيطان يدخل منه بينكم ويبهدلكم بالشكوك وقتل السعادة في علاقاتكم ؟!
   
   وطبعا هو شاف مقتضى الصدق يجاوب بصراحة فاعترف .. وحضرتك عشانك بشر ضعيف زينا كلنا، لا نقبل من الناس ما نقبله من أنفسنا جيت تسألي ومش عارفة تعملي إيه !
   
   يبقى ليه .. هاه، ليه من الأول ؟!
   
   أنا بتنرفز فعلا من الزاوية دي جدا .. وبكون مش عارف أعذر ولا أتعاطف مه الطرف اللي ينبش في الدفاتر القديمة المغلقة؛ ما دام الواقع جميلا صالحا !
   
   عموما .. يا تنسي اللي قاله كأن لم يكن، ولك من يوم دخلت حياته وبس ما دام إنسان كويس فعلا .. يا تنسحبي من الآن، عشان هتبهدلي نفسك وتبهدليه معاك لو فضلت شكاكة وبتفكري في اللي فات.
  
"
73012,"
   طب مفيش أمل أن الشخص السيكوباتي دا يتعالج؟
  ","

   يتعالج .. بعيد عننا.
  
"
73013,"
   حل للديون يا شيخ بالله
  ","

   كثرة الاستغفار .. والصلاة على النبي بنية قضائه، ما استطعت.
   
   قضى الله عنا وعنك.
  
"
73014,"
   كان فيه رؤية مرتين و تعارف
  ","

   تقييم العقل هو الأهم .. لكنه لا يكفي وحده !
   
   لازم تكون ميّال لها كرجل.
   
   لو ده مش حاصل = ما تكملش؛ عشان ما تظلمهاش.
   
   ووارد جدا بعدين تلاقي اللي تميل لها، لكن صفاتها أقل بكتير ..
   
   هي الدنيا كده.
  
"
73015,"
   هو الكلام ماكنش فيه تفاصيل او كلام مش كويس مجرد اعتراف
  ","

   أيوه يعني بيعترف ليه ؟!
  
"
73016,"
   هو طييعي إننا نحب مريض نفسي بيأذي فينا
ونفضل نحبه حتي بعد اللي عمله؟
  ","

   طبيعي لو احنا أمرض منه !
   
   عياذا بالله.
  
"
73017,"
   فتاة كنت أنوي خطبتها قيمتها بعقلي فوجدت فيها كل ما أتمناه في زوجتة صالحة
و لكن قلبي محتار فلحظات يميل اليها و لحظات ينفر..كنت التمس منكم نصيحة فقد صليت استخارات عدة و لم أتبين شئي
المشكلة الأكبر أنها تعلق بي
فأخاف ان تركتها اتسبب في كسر قلبي انسان برئ!
  ","

   وهي تعلقت بك ازاي ؟!
  
"
73018,"
   هو لو خطيبي اعترفي انه كان قبل مني بيعمل علاقات مش تمام واصله لاعلي حد واعترفلي ع ذنوب كان بيعملها بس هو بطل كل العك وبيصلح نفسه 
استمر ولا انسحب 
رأي حضرتك يهمني ؟
  ","

   وهو بيقولك الكلام ده ليه ؟!
  
"
73019,"
   سننجو كما نجونا دائمًا..
بلُطف الله وستره..
فكم لله من لطفٍ خفيٍّ غاب عنه إدراكنا..
  ","

   الطمع فيه كبير .. واليقين به لا حد له !
   
   اللهم اغفر جهلنا وعجلتنا ..
   
   اللهم من فضلك العظيم.
  
"
73020,"
   ممكن لينك اللايفات كلها
  ","

   تفضل .. وأختم بهذا السؤال ..
   
   ألقاكم يا صحبة الجنة 💚
   
   اللايف:
   
   اصنع عالمك الخاص:
   

    https://www.facebook.com/m.atiia.soliman/videos/1300931739986668/
   

   غلّي نفسك:
   

    https://www.facebook.com/m.atiia.soliman/videos/1305808432832332/
   

   كن رجلا:
   

    https://www.facebook.com/m.atiia.soliman/videos/1312807958799046/
   

   فاستقيما:
   

    https://www.facebook.com/m.atiia.soliman/videos/1321356817944160/
   

   لأن الحلال أجمل:
   

    https://www.facebook.com/m.atiia.soliman/videos/1333654656714376/
   

   لماذا نتزوج، ومن نتزوج ؟! :
   

    https://www.facebook.com/m.atiia.soliman/videos/1349637431782765/
   

   من أول نظرة:
   

    https://www.facebook.com/m.atiia.soliman/videos/1366156033464238/
   

   لقاء مفتوح:
   

    https://www.facebook.com/m.atiia.soliman/videos/1373121009434407/
   

   كرسي الاعتراف:
   

    https://www.facebook.com/m.atiia.soliman/videos/1383095715103603/
   


    https://www.facebook.com/m.atiia.soliman/videos/1383115048435003/
   

   الحب .. أيها الزائر المنتظر:
   

    https://www.facebook.com/m.atiia.soliman/videos/1427942897285551/
   

   لا تذكره أبدا .. لا تتجاوزه أبدا:
   

    https://www.facebook.com/m.atiia.soliman/videos/1454248847988289/
   

   فرصة:
   

    https://www.facebook.com/m.atiia.soliman/videos/1469011923178648/
   

   ذكريات:
   

    https://www.facebook.com/m.atiia.soliman/videos/1482898151790025/
   

   النسيان قرار .. مش زرار:
   
   ( ١ / ٢ ) :
   

    https://www.facebook.com/m.atiia.soliman/videos/1527835560629617/
   

   ( ٢ / ٢ ) :
   

    https://www.facebook.com/m.atiia.soliman/videos/1527841867295653/
   

   توضيح الواضحات:
   

    https://www.facebook.com/m.atiia.soliman/videos/1564614870285019/
   

   خايف أظلم:
   

    https://www.facebook.com/m.atiia.soliman/videos/1626517180761454/
   

   أنت مش بابا:
   

    https://www.facebook.com/m.atiia.soliman/videos/1806787436067760/
   

   قرارك أنت:
   

    https://www.facebook.com/m.atiia.soliman/videos/1969550863124749/
   

   قواعد في الابتلاء:
   
   ( ١ / ٢ )
   

    https://m.facebook.com/story.php?story_fbid=2360240840722414&id=100002095644279&sfnsn=mo
   

   ( ٢ / ٢ )
   

    https://m.facebook.com/story.php?story_fbid=2360262407386924&id=100002095644279&sfnsn=mo
   

   ظالم .. ولا مظلوم ؟! :
   

    https://m.faceb
   

"
73021,"
   ياشيخ والله ماإن يحزن قلبي وأشعر بإحتراقه ف أجئ هنا لعلي أجد مايؤنسني وأبتسم
جبر الله بقلبك وخاطرك وجعلك من أصحاب الفردوس ورزقنا رؤيتك فيها يارب 
دمت ودام خيرك وعملك الصالح وكلمتك الطيبة 
سأدعو لك في كل صلاة علّ قلبك يؤنس بدعوة صادقة ونهتدي جميعا 
أمين ❤️
  ","

   اللهم استجب ..
  
"
73022,"
   شيخ 😃
ممكن حضرتك تشير السؤال ده عشان صحبة الجنة تدعيلي انجح وتدعيلي انت كمان؟ 💚 دي تاني مرة هامتحن الامتحان ده بعد ما رسبت السنة الفارطة.، و شغلي ومورد رزقي متوقف على النجاح في هذا الامتحان. يااارب تشوف السؤال
  ","

   ربنا يوفقك ويسهل أمرك ..
  
"
73023,"
   اتخطبت من ٣ شهور
بس انا حالياً عارفه ومتأكده انى مش بحبه ولا عارفه احبه ...
ولا عقلي عارف يتقبل ولا قلبي عارف يلين .. 
حاسه كإن صخره كبيرة على قلبي ،مع انه والله طيب جداً بس حاجات كتير عقلي مش قابلها ومش شيفاه الراجل اللى انا عايزه اكمل معاه بقيت حياتى
اكمل يمكن احبه مع الوقت ولا ايه الحل؟!
  ","

   إن كان كما تقولين  = إكمالك ظلم لك وله .. للأسف.
  
"
73024,"
   أنا بحبك جدا يا شيخ محمد ودايما بلاقي لساني بيدعيلك لما أكون في الطريق للجامع الأزهر 😅😄
  ","

   يسلم الأزهر وأهله ..
  
"
73025,"
   مكنتش شوفت اللايف ده 
جه في وقته جدا
  ","

   الحمد لله ..
  
"
73026,"
   الله يرضى عن حضرتك يارب ويرزقك الستر والعفة والرضى وسعة الصدر وتفضل تسمع الناس وربنا يرزقك خير ع وقتك معانا ومجهودك العظيم ولطفك ولينك ف النصح ربنا يجعلك من أهل الجنة ويرزقك النعيم يارب ويعوضك كل خير اللهم آمين🤲🏻🌸
  ","

   يا رب جميعا .. صحبة يا رب ..
  
"
73027,"
   هو ممكن مشاعره تتغير بعد الجامعة بجد حتى لو بيعف نفسه و مش بيكلمها ؟
  ","

   ممكن جدا !
   
   المرحلة دي كلها مرحلة تقلبات.
  
"
73028,"
   كنت لسه قاعدة مع عريس من شوية و دى اول مرة اقعد رؤية  ،و قررت ارفض بس خايفة ع زعله لانى لو مكانه و اترفضت هزعل اوى ،اعمل ايه ؟؟
  ","

   مرتاحتيش = ارفضي !
   
   هذا لا يعني عيبا فيه.
   
   ولو اترفضت بعدين = ما تزعليش !
   
   هذا لا يعني أيضا عيبا فيك.
  
"
73029,"
   لاتذكره أبدا ، لا تنساه أبدا
  ","

   أحسنت 👍
   

    https://www.facebook.com/m.atiia.soliman/videos/1454248847988289/
   

"
73030,"
   ربنا يكرم حضرتك ي شيخ.. شيخنا انا ف 3 طب وبحب واحده دفعتي طب برضو بس معترفتلهاش وخايف تضيع مني أو حد ياخدها مني ومتعودش اكلم بنات أو حتى أتحدث مع حد من اهلي ف موضوع زي دا .. رأي حضرتك اعمل ايه
  ","

   مقدر طبعا مشاعرك .. لكن الحل هو الصبر والاستعانة بغض البصر، وفقط.
   
   ركز في مرحلتك يا دكتور .. ولما ظروفك تكون مناسبة تقدم .. ده لو مغيرتش رأيك أو عجبك غيرها بعدين !
   
   وما تقلقش .. لو هي نصيبك محدش هياخدها غيرك.
  
"
73031,"
   غ.س أخدت قرار بأني مقابلهوش و مكلمهوش لرضا ربنا .. بس خايفة يكرهني :"")) هو انا كدا غلط ..
  ","

   لو كرهك عشان بتعملي اللي يرضي ربنا = يبقى خروجه من حياتك أكبر نعمة !
  
"
73032,"
   والدي منفصل عن ماما من قبل ما اولد، لم أره إلا لما كان عمري ١٤ سنة ""أتى للتأكد إذا كانت عائلة ماما الراعية لي قد رفعت عليه دعوى"" وعندما رأيته لم أكن متقبلة له أبدا ولا كنت مسامحته، هو لم يسأل عني بعدها. الآن عمري ٢٠ سنة وأتساءل نفس الشيء. هل انا محاسبة على التقصير خصوصا بعدما انفعلت عليه عند رؤيته😅
  ","

   الله يعوضك كل خير .. اعتبريه مات.
  
"
73033,"
   يا شيخ الانسان يتعامل ازاي مع ذكرياته السيئة وخصوصا لو كانت اخطاء!؟
  ","

   تظل بين عينيه؛ ذلا لله ورحمة للخلق .. ينساها كأن لم تكن؛ إقبالا على الله وثباتا على طاعته.
  
"
73034,"
   💦💦💦
  ","

   ما تتنازلش عن اختيارك.
  
"
73035,"
   يشيخ ايه رأيك ف إجبار الوالدين ألابنة علي الزواج من ابن العم؟؟
  ","

   حرام.
  
"
73036,"
   مش معقول اكتر من شهر ببعتلك ومفيش اي رد ممكن اكون بلوك!
  ","

   اعذرني.
  
"
73037,"
   كل دقيقه بفتح اشوف رديت ولا لا ياريت حضرتك ترد عليا اول ما تفتح
  ","

   تفضل / تفضلي
   
   صاحب السؤال فقط .. رجاء.
  
"
73038,"
   الزبون اللي شطبتله شقته باعتلك السلام يا مولانا
  ","

   عليك وعليه السلام يا حبيبي 💚
   
   الله يحفظك ويوسع عليك ..
   
   أخونا عاطف يا جماعة مقاول تشطيبات .. رجل حبيب أمين .. أحسبه والله حسيبه.
  
"
73039,"
   بس ي شيخنا مش دا يعتبر خداع وكذب ولا اي !!!
  ","

   لا .. مش خداع ولا كذب .. اقرؤوا ده كويس:
   

    https://m.facebook.com/story.php?story_fbid=2341513719261793&id=100002095644279&sfnsn=mo
   

"
73040,"
   طب ولو بصفه خاصه 
يعني بإسم شخص معين 
هو انا ساعات اقول بإسم معين وساعات اقول زوج صالح 
دا صح؟ 
غ. س
  ","

   لا بلاش حد بعينه !
   
   ما تعرفوش الخير فين .. وما تعلقوش نفسكم وتستهلكوا مشاعركم.
  
"
73041,"
   انا بدعي ربنا اني اتجوز واحده بيحب يلبس ساعة .. ويبقي فرفوش لدرجة لو مره صاحيته الساعه ٣ اقوله انا زهقانه يقولولي قومي البسي نتمشي بالعربيه شوية 😂💙💙💙💙
  ","

   هنا محتاج أقولك فوقي .. لأن لو حصل ده وهو عنده الشغل الصبح فغالبا هتلبسي برضه بس هيمشي عليك بالعربية الصراحة .. ده لو فيه عربية يعني.
   
   نحلم ماشي .. بس ما نخليش الأحلام تحاكم واقعنا وتقيّمه.
  
"
73042,"
   رد بالله بقالى اسبوع مستنياك واخيرا لحقتك ي شيخ🙈🌼
انا كنت بحب واحد وكلمته وانفصلت عنه من مده كبيره وتوبت لربنا وبطلب منه دايما يسامحنى وجه حد اتقدملى واتخطبت وسألنى كنت بكلم حد او بحب حد او لا ارد اقول ايه ي شيخ مش اذا بليتم فاستتروا اقوله لا واكدب ولا اعمل ايه
  ","

   لا .. لا .. لا.
   
   إياك تقولي حاجة خالص.
  
"
73043,"
   اول يوم اتابع حضرتك النهاردا بس عرفت الناس بترشحك للمتابعه ليه ربنا يكرمك ويجازيك الخير على أسلوبك الجميل دا
  ","

   تسلم حبيبي 💚
  
"
73044,"
   عادي انه ادعي ربنا يرزقني بالزوج الصالح 
اكتر م بدعي بالنجاح 
واه ف مواصفات للزوج الصالح ده بدعي بيها
يعني ي رب زوح صالح وطويل مثلا صالح وحنين صالح وتافه ولا اناكده بدعي غلط ولا إيه
  ","

   ههههههه
   
   لا بجد لازم أشكرك بجد
   
   أنا مت ضحك والله.
   
   (عموما ادعي باللي أنت عايزاه ما دام بصفة عامة .. ربنا يسعدك ويقر عينك .. والجميع).
  
"
73045,"
   إن شاء حضرتك ترد المره دى لان انا كده مش عارفه صلاتى صح ولا غلط
هو انا بتوضى فى البيت قبل ما أنزل الكليه علشان بيبقى صعب اتوضى هناك
بس فى الموصلات ممكن وانا بدى السواق الاجره صوابعى تلمس ايده 
كده المفروض اتوضى تانى ولا عادى
  ","

   عادي.
  
"
73046,"
   رغم اسلوبها اللي ان الطريقه تضحك 😂ومشاء الله سعة صدرك بتسع صحبة الجنة وغيرهم الله يباركلك
  ","

   والله مش عارف هي سعة صدر ولا جبن الصراحة 😅
  
"
73047,"
   ياشيخ محمد بالله انصحني انا زوجي بيكلم ستات وانا مش عارفة اعمل اي. انا خايفة اتكلم معاه مبعرفش اعاتبه ومبيدنيش فرصة وهيهاجمني اني فتشت في تليفونه وقسما برب العزة قلبي منهك وحاسة اني مدمرة
اعمل اي؟
لو حضرتك قرات كلامي رد عليا بالله عليك هبعت سؤال ثاني رد تحته
  ","

   https://m.facebook.com/story.php?story_fbid=2501530663260097&id=100002095644279&sfnsn=mo
  
"
73048,"
   شكلك خوفت فعلا عشان رديت عليها من غير ما تعلق علي طريقتها ف السؤال 😂😂
  ","

   لا .. واتأسفت كمان 😅
  
"
73049,"
   قصف جبهه لاغلب البنات يا شيخنا 🌚😂😂😂😂😂 فعلا بيوهموا نفسهم انهم بيحبوا ومستعدين يعيشوا ف عشه بس يكونوا مع بعض ، واول ما حد يدخل البيت من بابه وتحس انه محترم وتشعر الامان ..التاني بيتبخر لانها اصلا محبتش هي كان عندها فراغ ودافنة نفسها ف دايرة المسلسلات التركي والهندي وربابيه  الله يهدي الجميع 😂
  ","

   مش قصف جبهة !
   
   هو زي منت قلت فعلا ..
   
   فراغ بيركبوا عليه أول حاجة تقابلهم، وينفخ فيها الوهم .. وهو في الحقيقة بناء واه بلا أساس .. يسقط مع أول اختبار واقعي.
   
   (مرتبطة) الكلمة المقرفة التي تختصر كل ذلك.
  
"
73050,"
   طيب هي ينفع ترتبط بغيره وهي لسه بتفكر فيه؟
  ","

   التفكير يعني لسه لم يتعافى من جرحه !
   
   السؤال عن النسيان .. مش التفكير.
   
   مش هنساك !
   
   لكن مش هتستمر كفكرة تؤرقني وتؤذي حياتي ..
   
   ندبة لا يزول أثرها .. غير أنها لم تعد تؤلم.
  
"
73051,"
   أنا خوفت من طريقتها😂😂😂💔
  ","

   وأنا كمان 🥺
  
"
73052,"
   وانا عايز اتجوز بس انا كبير ومفيش فلوس 😔
  ","

   الله يغنيك ويرزقك ويثبتك ..
  
"
73053,"
   🍀
  ","
  "" وليستعفف الذين لا يجدون نكاحا ""
  
  رب يثبتك ويحفظك.
  "
73054,"
   بص هجمعلك كل أسماء الأماكن اللى اعرفها اللى بتعمل اكل عربى وابعتهم هنا على الثريد ♥️♥️
الله يسر قلبك وييسر عليك
وابقى اسأل كده حواليك يا شيخنا هتلاقى حتى أماكن كتيرة ممكن من جمب بيتك بس اخرج واكتشف
العمر بيتعاش مرة واحدة 😌💓
  ","
  😘😘
  "
73055,"
   عاوزة اتجوز بس انا لسا صغيرة اعمل ايه ؟
  ","

   تصبري لما تكبري !
   
   تكبري في مشاعرك وفهمك ونضجك أهم حاجة.
  
"
73056,"
   هو مش كده بيكون ظلم للتانيه اما هو بيكون مش ناسي الاولانيه
  ","

   لو ظلم يبقى ما حبش !
   
   الحب مصدر للجمال والعدل والعطاء في روح صاحبه.
   
   بس كما قلت هذه أمثلة نادرة تماما.
  
"
73057,"
   هو لما الاهل يرفضوا دة يخلي البعد سؤال اجباري؟
  ","

   لو حاولنا واستنفذنا كل الطرق = طبعا هيكون إجباري !
   
   مش هتتجوزها من ورا أهلها يعني.
  
"
73058,"
   ياخي رد عليا تعبتني 
كنت متنيلة بخب واحد وتجاوزنا وكرهته بسبب كلامك وتوبت لربنا  وهو حاليا متقدملي اوافق ولا اشوف حد مغلطش معايا
  ","

   ما دام بيصلي وكويس خلقيا وتاب لربنا ورايدك في الحلال = انسي اللي فات .. ووافقي.
   
   وآسف عشان لسه شايف سؤالك حالا.
  
"
73059,"
   هو اللي بيحب بيبعد اصلا؟
  ","

   أحيانا بيكون البعد سؤال إجباري .. مفيش اختيار.
  
"
73060,"
   البغل فوق يجماعة ، الي ماكلش منه فاته نص عمره 💝💝
  ","

   عمره كله !
  
"
73061,"
   ما عندى فيس فعلااا وموجود فى مصر استقريت 
مليش فى السوشيال لأنها مصدر توتر وازعاج يا شيخنا الايام دى 
بس بحب اتابعك من هاتف زوجتى وتحت امرك فى اى وقت
  ","

   رضي الله عنك حبيبي .. شاكر كرمك وفضلك ..
   
   هروح أستكشف بأه بإذن الله .. وربنا ييسر 💚
  
"
73062,"
   كأنك كنت مستني قشايه علشان تمسك فيهاا 😂😂😂😂
  ","

   آه والله 🥺
  
"
73063,"
   لا مش فاكر نظامه ايه
بس مظنش سورى يعنى
فى غيره سورى لو حابب ابعتلك يعنى
  ","

   لا بأه !
   
   منت لو قريب مني راسلني فيس .. محتاج أستفسر عن حاجات كتير .. ربنا يسترك، جتلي من السما 😍
  
"
73064,"
   الراجل بينسي واحده حبها يوم حتي لو انفصلوا و هو اتجوز!
  ","

   لو حبها فعلا = مش هيقدر ينساها.
   
   هيكمل حياته .. وهيحب تاني .. وهيبرد جرحه ويسكن ألمه ..
   
   لكن مش هينسى.
   
   (وكذا الحال للمرأة .. دي قواعد عامة .. لكنها حالات نادرة للغاية، بندرة الحب نفسه).
  
"
73065,"
   فلاديفيا
  ","

   آه فعلا لقيته على جوجل الوقت !
   
   ربنا يكرمك ويسعدك والله ..
   
   ده مطعم مصري ولا شامي ولا نظامه إيه ؟
  
"
73066,"
   Saad's لو تعرفه
  ","

   ده موجود في فيلادلفيا أو نيوجيرسي ؟
  
"
73067,"
   بغل 😂!!
انت قولت بغل ولا ده النت هو بعد الاسم ده اساسا حد ياكل منه
  ","

   ما هو أنت لو من المنصورة أو المحلة مكنتش تقدر تقول كده ☹
  
"
73068,"
   فى فول وطعمية عندك يا شيخنا
  ","

   فين قولي 🥺
  
"
73069,"
   ايه اكثر حاجة غيرت في تفكيرك واسلوبك واتعلمت منها باختصار يعني؟؟
  ","

   الحب - الحرمان - اليقين.
  
"
73070,"
   كلت ايه انهرضه؟
فول وطعمية زينا😋🤨
  ","

   يا ريت .. يا ريت ألاقي هنا فول وطعمية زي بتاعة عمو البغل أو جاد حتى 🥺
  
"
73071,"
   كان ف حد مرتبطه بيه وكدا انا عارفه ان دا غلط بس حاولت ابعد كتير معرفتش بس حاليا متقدملي شخص مناسب وبفكر اوافق هل كدا ظلمت الشخص التاني دا مع العلم انه مكلم ناس من العيله وكدا وقايلهم انه عايز ييجي يخطبني وانا قولت لبابا وهو قالي اجلي انه ييجي شويه بس طبعا بابا ميعرفش اني بكلمه بس هو بيحبني اوي
  ","

   وافقي على المتقدم ما دام عجبك .. واستغفري الله عما مضى !
   
   وربنا يغفر له ويرزقه خيرا منك.
   
   (نسخة مع الشكر للمخدوعين، الغارقين في الأحلام 😁
   
   الوضع هنا معكوس عما تعودنا .. يبدو إنها عرفت تتسلى عليه كويس).
  
"
73072,"
   شيخ أنا دلوقتى دماغى بدأت تفكر انى أسيب كليتى وأروح واحدة أسهل عشان أفضى وقت للعلم الشرعى بس لما بفكر بالعقل بحس انى بتحجج انا مستوايا تقريبا صفر فيه وبشوفه صعب قوى ومش متاح ليا أى تعلم غير ع النت والمرات اللى حاولت فيها قبل كدة فشلت بس مستوايا فى كليتى كويس هل كدة انا بتحجج فعلا وبفكر غلط؟
  ","

   ركز في كليتك وسيبك من الوسوسة دي عشان ما تندمش بعدين !
   
   الحقيقة إن اللي بيعمل كده مش بينفع لا في ده ولا في ده.
   
   خد كليتك وتفوق في مجالك .. والعلم الشرعي ملحوق عليه بعدين بإذن الله ..
   
   اللي أنت فيه مجرد حيلة نفسية للهروب.
  
"
73073,"
   طب و أعرف ازاي ان ربنا راضي عني
  ","

   أعمل اللي يرضيه.
  
"
73074,"
   اكبر همك؟
  ","

   أعيش مستور .. وأموت بالرضوان.
  
"
73075,"
   الحياة هتبقى الطف بالنسبالك حاليا ، لو حصلك ايه؟؟
  ","

   لو ربنا راضي عني.
  
"
73076,"
   ياه هو فيه كدا ربنا يعافينا يارب
  ","

   فيه للأسف .. وأمرّ من كده !
   
   اللهم آمين.
  
"
73077,"
   ازاي وجع القلب نشيله مننا؟
ازاي الناس بتبيع بسهوله كدا؟
  ","

   اللي يبيع = ما يستاهلش قلبك يتوجع عليه !
   
   خذها قاعدة.
   
   آه بتستغرب ازاي عملوا كده .. لكن حياتك تظل أغلى من هذه الأسئلة.
  
"
73078,"
   السلام عليكم...والدايّ منفصلان منذ تسع سنوات، ونعيش مع أمي منذ ذلك الوقت، حاولت برّه الست سنوات الأولى، حتى أنني كنت أضطر للوقوف أمام المسجد الذي يصلي فيه صلاة الجمعة لرؤيته، بعد ذلك تجاهل مكالماتي وأخبر أخي أنه لن يجيب، فانقطعت تماما عن الحديث والتواصل معه منذ ثلاث سنوات، أسأحاسب على هذا الانقطاع؟
  ","

   بل يحاسب هو .. أعسر حساب، إن لم يتب !
   
   ثبتك الله وعوضك خيرا ..
   
   وإن عاد يوما نادما معتذرا .. فعد لصلته؛ لله.
  
"
73079,"
   هل سبق لك وأن أنهيت علاقة صداقة لسبب سخيف؟ ماذا كان السبب؟
  ","

   صداقة وسبب سخيف لا يجتمعان يا آسك !
   
   أنا لا أفك يدي .. غير أني لا أقبضها على زاهد.
  
"
73080,"
   أمي جابتهولي هدية 🌺
وكانت بتندهلي اتفرج معاها ع اللايف بتاع حضرتك هي اللي عرفتني علي حضرتك اصلا جزاها الله عني كل الخير وجزاك عنا كل ما تعلمناه منك وبارك لك في أولادك وزقنا وإياك وصحبة الجنة الفردوس💚
  ","

   وأحب أن ألقى الله بمثل هذا .. خالصا لوجهه ..
   
   أقرئيها سلامي .. وخليها تدعيلي ..
   
   اللهم القبول والنفع .. ما أحييتني.
  
"
73081,"
   هو ايه العقوبه الدنيويه لل بيعمل الحرام
  ","

   والله لو مفيش عقوبة إلا حرمان لذة الطاعة = لكفت !
   
   والله أحيانا بفكر إن لو اتقال للناس عيشوا براحتكم وهتدخلوا الجنة برضه = ما هيحصلوا سعادة الطائع لربه بالقرب منه والإقبال عليه والأنس بمناجاته.
   
   اللهم رضاك .. إلى أن به نلقاك.
   
   ألقاكم يا صحبة الجنة 💚
  
"
73082,"
   لو خيروك بين دلوقت ومعاك انس ورقيه وعائش.. وانك ترجع زمان طفل خالي من المسئوليه تختار ايه؟
  ","

   أختار أقابل ربنا وهو راضي عني !
   
   اللي ذاق حلاوة الأنس بالله في سجدة خلوة .. اللي عرف طعم اليقين فيه في عز الابتلاء والألم .. اللي نبض قلبه بحب يشوقه للجنة = معدش ينفع ينظر للخلف.
   
   بل يمضي قدما .. سعيدا بكل مسؤولياته .. متصالحا مع ابتلاءاته .. طامعا في ربه يصلح له القادم ويعفو عن عثراته.
  
"
73083,"
   طب وبالنسبة للي في الجيش وكده يعمل ايه وهو بيحلقها مضطر
  ","

   معذور .. يرتفع عنه الإثم بإذن الله.
  
"
73084,"
   لو دقنى شكلها مش لطيف ومأثرة على شكلى وكذا حد علق ع الموضوع ده 
المفروص اصبر على كلامهم واسيبها 
ولا اخفها وخلاص
  ","

   هذّبها .. ما تحلقهاش.
  
"
73085,"
   لو المتقدم كويس ومحترم وكل حاجة بس في الكومنتات مع صحابه بيهزر بكلام أنا أعتبره عيب (ألفاظ الشباب يعني) أوافق ولا لا لو دا عيبه الوحيد؟
  ","

   كلنا في جروبات أصحابنا بناخد راحتنا !
   
   فلو الكلام مش فحش بيّن يعني = مش شايف مشكلة.
  
"
73086,"
   انا بحمد ربنا ع نعمه خطيبي لما بشوف الاسئله .. الحمدلله الحمدلله ادعيلنا ربنا يتم علينا بخير ويرزقه ويريح قلبه..
  ","

   الله يسعدكم ويتم عليكم بخير ..
  
"
73087,"
   بتقول لحضرتك ""يارب يصلح حاله ويفتح عليه ويجعل هداية بنات المسلمين علي ايديه""
  ","

   يا رب .. يا رب ..
   
   والشباب يا رب !
   
   ما نزعلهمش مننا 😅
  
"
73088,"
   سلم علي اجرب بس فرحة انك رديت وادعولي ي صحبة الجنه
  ","

   سلام عليكم 🙋🏻‍♂️
  
"
73089,"
   دا هيكون نهار ابيض ي شيخ لو رديت علىَّ والله😃
  ","

   نهارك أبيض.
  
"
73090,"
   شيخ مش قادرة استشعر باي حاجه وانا اصلي
  ","

   المهم تفضلي تصلّي !
   
   وجاهدي نفسك = ستصلِي.
   
   الخشوع محتاج صبر طويل عشان تحصله .. لا يقنطك الشيطان.
  
"
73091,"
   أمي بتقرأ صحبة الجنة 😍
  ","

   أقرئيها سلامي .. وخليها تدعيلي ..
  
"
73092,"
   أنا كمان عايزه أشكرك يا شيخ وربنا يرزقك أضعاف الخير اللي بتعمله فينا، سمعت كلامك وعليت نفسي بعد ما حصل معايا نفس اللي مكتوب في السؤال الاول، بس دلوقتي الحمد لله وبفضل حضرتك تعافيت تمامًا وبدأت أركز في مذاكرتي، جزاك الله عنا كل خير 🌻
  ","

   الشكر لله أولا وآخرا، منكم .. ومني عليكم.
  
"
73093,"
   كنت بحب شاب واتقابلنا  وحصل تجاوز بينا كتير كانت مره واحده وسيبته من سنتين ونهيت العك دا وقربت من ربنا وعارفه ان دا الاهم بس بردو نفسي الاقي اللي احبه زي مانا عاوزه بمواصفاتي اللي اتمناها فيه وبرجع اقول لنفسي ارضى باي حد حتى لو مش عاجبني عشان انا غلطت ومستاهلش اكتر من كدا
  ","

   لا .. مفيش حاجة اسمها ما أستاهلش !
   
   تبت لله .. صفحة واتطوت ولله الحمد ..
   
   وما تتجوزي إلا اللي يحافظ عليك ويسعدك وتسعديه .. بإذن الله.
  
"
73094,"
   في الجنة هنشوف ربنا ولا هيبقي في حجاب ومش هنشوفه☺️
  ","

   أكبر نعيم في الجنة = النظر إلى وجهه سبحانه وبحمده.
   
   اللهم يا رب .. يا رب من فضلك العظيم.
  
"
73095,"
   فعلا ي شيخ عندك حق بجد جزاك الله كل خير اتعلمت من حضرتك كتير وخليتني اتجاوزت محنة عمري ماكت اتخيل اني اتجاوزها فمجرد شهر وكأنها لم تكن لاني فعلا النسيان قرار واحنا اللي بنحب نعيش فدايره الضحيه لكن انا خرجت أقوى واتعلمت كتير منها وربنا يعودلك كل الخير ده فبناتك يارب زي مابتعاملنا زي بناتك وبتنصحنا 💜
  ","

   يا رب .. يا رب .. يا رب ..
  
"
73096,"
   اهلي عارفين بيقولولي اصبري عشان انا معنديش شقه و لو غضبت هروح عليهم و هما مش بيتحملوني ... وهو صعب في حق اهله بردو و ملوش كبير .
عرفته ع حقيقته لما اتغربت معاه .
ومش عارفه اعمل ايه.
كلمت صاحبه  اتعدل شويه و رجع لطبعه ده تاني
  ","

   لا هو كان باين على حقيقته وكل حاجة .. وياما مواقف في الخطوبة ضربتلك جرس إنذار بس أنت عملت زي صاحبة السؤال اللي فات وفضلت مش عارفة تعملي إيه للأسف !
   
   جعل الله لك فرجا ومخرجا ..
  
"
73097,"
   يا شيخ انا بقا خطيبي لما نزعل سوا بيقلب بطريقة وحشه جدا بيقولي مثلا كنت هجبلك هديه كذا بس لما زعلنا قولت دي نكدت عليا والله مانا جايب حاجه ويقولي بقعد اقول اكيد فيه حد احسن منها ومبينكدش وبعمل مقارنات وقت زعلنا انا خايفة يفضل كده حتي بعد الجواز وبفكر انفصل
  ","

   ومنتظرة إيه من اللي يقولك كده ؟!
  
"
73098,"
   عارف ياشيخ محمد.. بحس إن إجابات حضرتك نفسها بقي فيها نضج عن إجابات حضرتك من سنه فاتت
سامحني أن كنت قولت شئ ممكن يضايق حضرتك
  ","

   بالعكس !
   
   ده شيء يفرحني جدا ..
   
   وأرجو أكون السنة الجاية (لو عشت) أنضج من الآن .. وأرجو أكون في زيادة من الخير ما حييت، آمين ..
   
   كلنا بنفضل نتعلم ما دمنا بنتنفس .. والموفق من حرص على ذلك وظهر عليه أثره.
  
"
73099,"
   زعلت جامد والله يا شيخ سالتك سؤال ومردتش عليه وحقيقى انى كنت محتاج ردك وكل شوية افتح استناك ترد متردش للاسف
  ","

   حقك علي.
  
"
73100,"
   مش بعيش دور الضحية وعارفة اني غلطانة واستاهل الوجع ده واكتر بس هو ده غضب من ربنا ولا ابتلاء لعل قلبي يرتاح؟
  ","

   المهم هو درس تتعلمي منه وتصلحي علاقتك مع ربنا وبس.
   
   سيبك من الأسئلة اللي مالهاش لازمة دي.
  
"
73101,"
   جوزي لما يزعل مني بيفضل اكتر من اسبوع ميكلمنيش و طول الفتره دي مش بيدخل البيت قشايه حتي لعياله و لولد بيرضع صناعي مش بيجيب اللبن و بيجيب اكل لنفسه و بس والله بستلف من جارتي اكل و فلوس و هو عارف و معندوش مشكله .. بالله تدلني اعمل ايه انفصل و لا اكمل؟
  ","

   أعوذ بالله !
   
   وسطي بينكما حد حكيم من أهله أو أهلك .. ده لا دين ولا رجولة ولا حتى إنسانية.
  
"
73102,"
   هما لما بيوجعونا ويتعبونا هتحاسبو ي شيخ ع ده والوجع ده ابتلاء وغضب من ربنا؟
  ","

   والله هما بيوجعوكم لما أنتم بتفتحوا لهم الباب !
   
   فما تعيشوش برضه دور الضحية المجني عليها وبس .. لأنكم مشاركين في اللي بيحصلكم .. مهما كانت المبررات.
  
"
73103,"
   اقصد اعمل اى ف احساسى بالذنب ادعيلها اكتر ولا اتصدق عنها ولا اعمل ايه
واه انا اللى غلطان
  ","

   تبعد عنها وبس !
   
   ومعدتش تتابعها ..
   
   وما تقلقش .. هي غالبا مش زعلانة عليك، هي زعلانة على نفسها والوقت اللي ضيعته !
   
   درس واتعلمته .. وأرجو تتعلم منه أنت كمان ما تاخدش خطوة إلا وأنت أدها.
  
"
73104,"
   ها يا شيخ ؟
  ","

   والدك عنده حق محدش يقدر يلومه !
   
   لكن أنا شايف ترموهالهم وخلاص؛ لقطع كل الحبال .. والحمد لله الذي نجاك منهم.
  
"
73105,"
   هى ليه الناس بتتنمر على ولادنا؟
  ","

   مش مهم ليه !
   
   المهم نحمي ولادنا .. ونعلمهم يدافعوا عن نفسهم.
  
"
73106,"
   كنت بحب بنت واتكلمنا 3 شهور كان كلامنا تعارف مفهوش محن تماما ومش بنكر انه غلط بس النفس بقى وبعدين حصل خلاف وسبنا من 7 شهور وكل مادخل بروفايلها واشوف ردودها ع الاسك ان حياتها ملخبطه ومكتئبه لسه 
بحس بالذنب انى السبب ومش عارف اعمل ايه 
اى راى حضرتك 
وبدعيلها والله ربنا يجبرها ويرزقها باللى فيه الخير
  ","

   رأيي في إيه ؟!
   
   السؤال بتكرره بقالك أسبوع .. والحقيقة فعلا مش فاهم محتاج رأيي في إيه ؟!
   
   طبعا مع ملاحظة إنك غيرت صيغة السؤال بعد ما كنت كاتب:  "" حصل خلاف وكنت أنا السبب "" ..
   
   فبرضه محتاج رأيي في إيه ؟!
  
"
73107,"
   (1)
أنا كان عندي نفس المشكلة وأشد الشهر اللي فات
والدي كان جواله غرقان أفلام إباحية
لا واكتشفت إنه بيكلم واحدة واتس
وكانت حالتي نفسيا مدمرة والله
بس أكيد عمري ما كنت هقوله حاجة دا بابا حبيبي 💔💔
بس تعاملي بدأ يتغير معاه عن قصد
وبقيت أقوله خلي بالك يا بابا شوف ألا يكون حد بيمسك جوالك وأنت مش عارف
  ","
  ….
  "
73108,"
   (2)
فيه إعلانات بشعة بتيجي لك ودي مش بتيجي إلا لو حد فتح مواقع وحشة أوي. 

خبرته ضعيفة جدا في النت وبقيت أهول المواضيع عن قصد وعارفه إنه مش هيعرف يتأكد إن الكلام دا مش حقيقي

قعدت أقوله خلي بالك الموبايل خلاص محتاج ضبط مصنع بقا وإلا هيجي له فيرس هيمسح كل اللي عليه
  ","
  ….
  "
73109,"
   (3)
كنت بمهد لفكرة إنه هيصحى يوم هيلاقي الجوال عملت لن ضبط مصنع وهو هيفتكر إن دا الفيرس

إضافة عملت له خاصية الحماية من الإباحية في جوجل
وبعدها الحمد لله ا مش بيعرف يفتح أي مواقع

ونبهت أمي إنه بيخلص شغل بدري بس بيتأخر علشان تقوله يرجع بدري ونتعشى وننام بدري
لأنه كان بيقعد يكلم اللي متتسماش بعد شغله
  ","
  ….
  "
73110,"
   (4)
اسلوبي اتغير
ودايما كنت مكتئبة ومعيطة غصب عني
وهو لاحظ دا بشكل كبير
وكان بيقعد يضحكني ويكلمني أكتر من المعتاد
بس كنت محسساه جدا إن الموبايل بيتعمل به حاجة حرام
بس مكنتش بجيبها من نحيته ابدااا
كنت بجيبها من نحية إن حد مسك جوالك

فتحت الواتس بتاعه على جوالي من واتساب ويب
وحصل ال مكنتش اتخيله
  ","

   مع تحفظي على فتح واتسه عندك ..
  
"
73111,"
   (5)
لقيته بعد شوية بقا بيكلم الست دي قليل
وهي اللي رامية نفسها
وبعدها قطع علاقته بها تماما وحذف دردشتها وهو مكنش مسجل رقمها اصلا

وكان بيعوض أمي في التعامل بشكل ملحوظ كأنه حس بالذنب

والاباحية وقفت من بعد ما عملت خاصية جوجل
وبقا بيبحث عن أخبار الحوادث 😂😂
وبقا بيرجع بدري
ونفسيتي اتحسنت وسامحته
  ","
  ….
  "
73112,"
   (6)
نصيحة
فكرة انك تكلميه أكبر جهل وهبل
هيكسر بينك وبينك حاجز الثقة والاحترام للأبد
إما هيفضل مش عارف يرفع عينه في عينك
أو هيمرمطك وكأنك انتي قليلة التربية اللي بتتجسسي عليه
وفي كلتا الحالتين عمرك ما هتوصلي لنتيجة ترضي عنها بعدين
ولا تصلح الموضوع
هتخربه أكتر
ونصيحةبالله سيبك من دار الإفتاء الفترة دي
  ","
  ….
  "
73113,"
   (7)
اعملي خاصية قفل الإباحية في جوجل
وخاصية الضبط الأسري بحيث تخلي سن المستخدم أقل من 18 فالفيديوهات دي مش هيعرف يفتحها
لو عايزة الطرق قولي في تعليق وأبعتهم لك
حسسيه إن في حد بيفتح حاجات مش كويسة فياخد باله على موبايله .. هنا هيحس بالغلط
هولي في الموضوع وفي الإعلانات وكده
  ","
  ….
  "
73114,"
   (8)
عليكي بالدعاااااء
أنا كنت بدعي ربنا في كل صلاة وياما بكيت في القيام
والله في ظرف أيام ربنا هداني لفكرة قفلها في جوجل
وأيام قليلة تانية لقيته ترك الست دي رغم إن كانت الدنيا وردي بينهم على الآخر

حل الموضوع دا في ايدك ومفتاحه في الدعاء
إياك تبخلي على حبيبك بالتذلل لله من أجله

للعلم أنا 20 وأبي 56
  ","
  ….
  "
73115,"
   (9)
معذرة يا شيخنا على الإطالة وتدخلي في بالشكل دا
بس والله أنا مريت بأسوء من كده
ونقلت لها تجربتي باختصار
لأني طلبت الإستشارة من أمة لا إله إلا الله
شيوخ وإستشارين أسرين ومحدش عبرني ولا أرشدني وحالي كان من سيء لأسوء
ولما اتذللت لله أرشدني للحلول في أيام قليلة
والحمد لله رجع أبي❤

رجاء نزلها كلامي
  ","

   حاضر .. هنزل كلامك بالترتيب ..
   
   عجبتني تجربتك.
  
"
73116,"
   ماذا عن النفسيه؟!
  ","

   ما دمنا نعرف طريق السجود، ورمي الحمول بساحة الودود = النفسية أزهار وورود.
  
"
73117,"
   16 سنه بابا جاب موبايل  ودخلت الاكونت بتاع اليوتيوب وجوجل بتاعي بعد  فترة  بمسك موبايلي لانه بيجيلي الي بيفتحه بلاقي بابا متفرج علي حاجات وحشه جدا وانا بدخل الاكونت مكنتش اقصد اتجسس والله ولا اى حاجه أنا استسهلت بدل م أعمل واحد جديد المهم أنا سألت دار الافتاء وقالولي واجهيه ودا مستحيل نفسيتي مدمرة
  ","

   واجهيه !
   
   متأكدة دار الإفتاء هي اللي قالت لك كده ؟!
   
   لا أظن.
   
   أصل دي إجابة حد جاهل .. وغارق في الجهل الحقيقة.
   
   عارفة مواجهة يعني إيه ؟!
   
   يعني كسر حاجز الاحترام بينك وبين أبيك للأبد .. ورد فعله يا هيكون عنيف فوق المتوقع، يا هيكون دخوله في حالة عند تخرج منه أسوأ ما فيه .. ما هي خربانة خربانة !
   
   وتدخلي أنت في حالة سيئة تنهدم فيها معاني القدوة بنفسك، وتتسرب الثقة من داخلك.
   
   وإنما الستر والتغافل في مثل هذا أفضل الحلول دوما !
   
   الستر مع بقاء حقيقة إن بابا بشر ممكن يغلط، وده ما يمنعش إنه كويس ويستحق الحب سيما لو قايم بدوره معاك كأب.
   
   الستر مع قيام احتمال إنه يتوب ويقلع بينه وبين ربنا .. بدون ما نجرحه أو نعريه ونهدم بنيانه.
   
   الستر مع عزل نفسنا تماما عن هذا وأثره علينا والتعامل معه كابتلاء نرجو الله العافية منه .. وننشغل بحياتنا ومصلحتنا.
   
   واسمعي ده يتمم لك الفكرة بإذن الله:
   

    https://www.facebook.com/m.atiia.soliman/videos/1806787436067760/
   

"
73118,"
   أسعدك الله في الدارين وكتب لك من الجنة نصيب ورضى عنك وأرضاك وسدد خُطاك ورزقك الستر والعفو والعافية وراحة البال وبارك ف علمك اللهم امين 🤲🏻
  ","

   آمين .. آمين .. آمين ..
   
   ألقاكم يا صحبة الجنة 💚
  
"
73119,"
   ياشيخ امتي البنت تنزل من نظر الشاب
  ","

   الأصل تهتم البنت بنظر الله !
  
"
73120,"
   انا ممتنة لوجودك وفكرك اللي بحترمه جدا اللي مبسوطة انه ف حياتي ودايما مشجعني ف قراراتي الحاسمة ❤️
ولسا واخدة قرارات تحت مبدأ مبحبش العك
.. فكرة واحد مرتبط يعط مع بنات دي منتشرة وياريت ناخد بالنا من المرضى دول ونقفل الأبواب كلنا
  ","

   رضي الله عني وعنكم ..
  
"
73121,"
   ده جوزي و نفسي اعرف ليه يعمل كده
  ","

   حضرتك واجهيه بلطف وحسم .. افهمي واتكلموا عشان تقفوا عالمشكلة سوا وتحلوها.
   
   لازم ده يحصل.
   
   لكن لو هو كويس فعلا عطيه الفرصة يصلح ويستعيد ثقتك .. بلاش تحسسيه إنه خسر مكانه بلا عودة عشان ده بيولد يأس يخليه يتمادى.
  
"
73122,"
   ي شيخ انا في عرسان بيبقوا جاين لرؤيه شرعيه ولما يعرفوا اني كنت مخطوبه ميجوش والموضوع كاسر خاطري شويه 
مع اني شايفه ان قرار الانفصال ده من اجرأ واشجع وأصح القرارات في حياتي بس زعلانه من تفكير الناس
  ","

   بالعكس !
   
   تحمدي ربنا إن اللي بيفكروا كده يبعدوا عنك من أولها ..
   
   عوضك الله خيرا وأسعدك.
  
"
73123,"
   يا شيخ هيا غ س دي اختصار لايه😅😅😂🤦🏻‍♀️
  ","

   يا عيني 🥺
   
   اختصار: غير السائل.
   
   يعني مش صاحب السؤال الأول في الثريد.
  
"
73124,"
   هو ليه واحد متزوج بيحب زوجته ممكن يحب يتواصل مع بنت مع العلم مش بيتجاوز معاها نهائي لكن بيحب يكلمها ليه كده قطوف تمتنع
  ","

   ملناش دعوة بيحب ليه !
   
   المهم البنت تقفل الباب ده تماما عليه.
   
   عشان تحت أي مبرر ده = عك.
  
"
73125,"
   المفروض لما نغلط و احنا مخطوبين نعترف للطرف التاني عشان نبقى بنتعامل بصراحه و مبنكذبش ولا نستر نفسنا امتى نعمل ده و امتى نعمل ده
  ","

   اسمعي ده:
   
   كرسي الاعتراف:
   

    https://www.facebook.com/m.atiia.soliman/videos/1383095715103603/
   


    https://www.facebook.com/m.atiia.soliman/videos/1383115048435003/
   

"
73126,"
   انا واحدة اتخطبت قبل كدة وعمرى ما قلت للشخص اللى كان خطيبى كلمة بحبك ولا اى كلمة حرام..ليه هو يظن فيها ظن مش تمام
  ","

   يا ستي كان معقود عليها !
   
   كانت متزوجة أصلا !
   
   المشكلة مش هنا .. المشكلة في النسق التفكيري نفسه، وربط ده بالرجولة، بهتانا.
  
"
73127,"
   ل اهله و ان هما بيقرروا عنه ، بس هو شخص حنين و طيب و لسانه مش بيغلط لكنه بيجرح ب الكلام ، اامهم مع الوقت النقص فى المشاكل بان من اول مرة و انل كنت بكبر و كل حاجة بيقولها لاهله و طموحه اللى كان بيقولى عليه كله بخ و شخصيته مختلفة تماما عن اللى اتعرفت عليها ، المهم حسيت انى مش هنقدر نكمل لاننا ذهنيا
  ","

   من غير ما تكملي .. اللي حكتيه لغاية هنا = بيقول إن لازم الموضوع ده ينتهي.
   
   والظلم لنفسك ولأهلك هو الاستمرار فيه.
   
   (فيه تفاصيل تانية كتير عشان بس الجماعة اللي بيدخلوا في النص ويجتهدوا).
  
"
73128,"
   روحت اخطب واحدة عرفت انها كانت مخطوبة انا متقبلها شكلا وكده لكن رجولتي منعاني من اني اخطب واحده كانت مخطوبة قبل كده وقالت لحد قبلي بحبك امي بتقولي انت معقد وشكاك لو مخطبتهاش هغضب عليك اعمل ايه
  ","

   شوف هو حقك ترفض لأي سبب !
   
   بس ما تدخلش دي في الرجولة .. لأن ده مجرد طبع ملوش دخل بالرجولة من عدمها.
   
   وبعدين سيدي وسيدك النبي تزوج نساء ثيبات .. عائشة كانت البكر الوحيدة !
   
   فحكاية قالت بحبك ومش عارف إيه = كلام فارغ.
   
   برضه حقك ترفض عشانها .. بس ما تعتبرهاش ميزة أو رجولة .. مجرد طبع.
   
   ونصيحة مني لك كأخ محتاج تشغل على بنائك الفكري شوية.
  
"
73129,"
   غ.س انا كده خايف ع العريس ومراته ربنا يسترها معاهم
  ","

   معانا ومعاهم والمسلمين !
   
   الفكرة إن حتى سعد مراته معاه ليس شرطا بالضرورة لسعادتها هي معه .. الطباع تختلف والتوافق بين الناس أسرار.
  
"
73130,"
   هو نصيب ولا اختيار؟
  ","

   اختيار النصيب !
   
   محدش جبرها ترفض .. ولو كانت اختارته = كان بأه نصيبها ..
   
   احنا بنختار اخيار حر، وما نعرفش إيه المكتوب عشان نعلق عليه أخطاءنا مثلا.
  
"
73131,"
   ندمانه على عريس رفضته طلع محترم جدا و اتجوز و مراته سعيده جدا معاه
  ","

   مش نصيبك.
  
"
73132,"
   روحت اخطب اللي بحبها و انا ببطل السجاير و باخد ادويه عشان ابطلها والدها سألني انت مدخن قولتله لا
لاني ببطل ولو كنت قولتله اه كان هيرفضني وانا بحبها
كده انا غلطان؟
  ","

   لأ !
   
   بس اثبت .. عشان نفسك قبل أي حد.
  
"
73133,"
   ازاى أعرف أنى بحب؟!
  ","

   ما دمت بتسأل = يبقى لسه بدري !
   
   ركز في حياتك ومرحلتك.
  
"
73134,"
   يا شيخ محتاجة رايك فى شئ ضرورى جدا ، عشان مكونش ظلمت لانى مش عارفة انا كده ايه ، بعت لحضرتك كتير اوى و مردتش  ، و امتحاناتى قربت و مش عارفة اذاكر من التفكير
  ","

   تفضلي أنت فقط اكتبي هنا.
   
   هي بس يا جماعة بالله 🙏🏻
  
"
73135,"
   بدعيلك دلوقتي من قلبي ربي يسعدك و يجبر خاطرك😁
  ","

   جميعا يا رب 🤲🏼
  
"
73136,"
   عايز تفهمني انها حلوة كدة علشان حضرتك اللي غاسلها ولا علشان الحاجة عندك نضيفة اصلا؟😂😂😂
  ","

   يا رخم يا رخم 😑
  
"
73137,"
   طب اعزم ياشيخ اللى بياكل لوحده بيزور 😁🤭😂😂❤
  ","

   في الجنة يا عم الملتقى 😛
  
"
73138,"
   حاجة مفرحة 😁
  ","

   غسيل اديا 😍
  
"
73139,"
   اللي مش بتتزوج ف الدنيا لها تختار زوجها ف الجنه بالله ترد
  ","

   ليس في الجنة عزب !
   
   كله هيتجوز ويتبسط.
  
"
73140,"
   يعني هنفتكر مجالسنا ف الدنيا معنى كده هنفتكر الحاجات كلها حتى الوحشه 😢
  ","

   مفيش في الجنة نكد .. مفيييش .. مفييييش 😩
  
"
73141,"
   شكرا انك رديت .. ربنا يجعلك من اهل الجنه ⁦❤️⁩
  ","

   اللهم صحبة 💚
  
"
73142,"
   هو بيقول انه اخر مره كلم واحده كان من سنتين ده كلامه بس انا مجروحه انه كلم بنات وهو خاطبني وهو طول عمره اصلا كويس معايا حتى ايام ما كان بيكلم و انا معرفش
  ","

   والله مفيش ضمانة !
   
   ممكن يكون كويس ويقع في أي يوم أو أي مرحلة .. وممكن يكون تاب فعلا .. وممكن لسه ..
   
   كل الخيارات متاحة ..
   
   لكن رأيي لو هو كويس معاك والدنيا ماشية والأصل فيه أنه متدين، بمعنى بيصلي وبيخاف ربنا = يبقى انسي اللي فات كله وابدؤوا من جديد.
   
   هتفضلي في الدايرة دي وتنكدي على نفسك وعليه = ما تكمليش.
  
"
73143,"
   الله يخليك ... ترد ! 
كلمنى عن الجنه ... هل الل  بيدخل الجنه بيحزن على فراقه لأهله ؟ وبيبقى فاكرهم وبيعرف حاجه عنهم ولا مابيبقاش عارفهم ؟ 
عرفنى ضرورى ولو اهله دخلوا الجنه بيتلاقوا مع بعض ؟؟؟؟
  ","

   الجنة مفيش فيها حزن !
   
   ويجتمع فيها المؤمنون ويتذكرون مجالسهم في الدنيا ليتم سعدهم بكرم الله عليهم.
  
"
73144,"
   طيب ازاى يقدر يحفظ أفضل واسرع لو عنده ملكه الحفظ بطيئة؟
  ","

   اسمع الفيديو العظيم ده لأخي وشيخي وحبيبي د. معاذ صفوت:
   

    https://m.facebook.com/story.php?story_fbid=10213213170798775&id=1681120961&sfnsn=mo&d=n&vh=e
   

"
73145,"
   اتممت اليوم حفظ البقرة بعد وقوع و انقطاع كبير أخيرا و لله الحمد و فرحتي لا تسعني و الله 🤗💚
  ","

   هنيئا لك .. أخذها بركة، وتركها حسرة، ولا يستطيعها البطلة (أي السحرة) !
   
   هنيئا لك؛ تحاج عنك يوم القيامة بإذن الله.
  
"
73146,"
   طيب ولو كان حافظه ونسيه
  ","

   يراجع !
   
   يقدر والله لو خد الموضع جد.
   
   كل يوم ربع واحد = هيمتن حفظه تاني في أقل من سنة.
  
"
73147,"
   يا شيخ أكد على حافظ عامل وليس حافظ وخلاص!
  ","

   الحفظ على الحقيقة = حفظ العمل والحدود .. ليس فقط حفظ السور والحروف.
  
"
73148,"
   انا بنصح صاحبه السؤال انها تعالج موضوع الغيرة من الوقتي 
انا متزوجة من سنه وعندي نفس المشكله وتلت ارباع مشاكلي مع زوجي بسبب اني بغير انه عينه مش ف الارض دايما 
وحقيقي زي م الشيخ بيقول بسيب الدنيا كلها وبركز ف عينه وبتبص فين وامته وكام ثانيه ونفسي احل المشكله دي حقيقي 😓
  ","
  ….
  "
73149,"
   أستاذنا هو فعلًا حافظ القرءان هيلبس والداه تاج الكرامة
  ","

   نعم !
   
   رب اجعلنا منهم.
  
"
73150,"
   انا متزوجه حاليا 
خطيبي الاولاني كمان اتجوز ومن قبلي بسنتين كمان
وكل م اعمل فيس سواء بعد الانفصال او بعد زواجي بردو يبعت واعمل بلوك يبعت وحاجه زي الزفت خالص 
يعني بقاله سنتين يبعت واعمل بلوكات
اقول لزوجي واخليه يتصرف ولا اعمل ايه
خايفه زوجي يزعل او حاجه ع الرغم انه بيثق فيا جدا
  ","

   بلوكات وبس دون رد .. حتى ييأس.
  
"
73151,"
   يعني انا ولدت ولاده مبكره فـ أخر الشهر السادس وماتوا قدامي ومعرفتش اعملهم حاجه وتعبت فيهم جدا نفسي أبقي أم تاني ولسه ربنا مأمرش ليا أجر فـ وجعهم ووجعي عليهم 😞
  ","

   يأخذونك بسرارهم إلى الجنة بإذن الله !
   
   اصبري واحتسبي وأبشري ..
  
"
73152,"
   صبرت و احتسبت الحمد لله بس بيوحشوني جداا هل يجوز لي اني بصلي  و ادعي ربنا اشوفهم ف حلم
بس لم يستجاب لي
  ","

   ترينهم في الجنة بإذن الله ..
   
   ما تحبسيش نفسك في دايرة الحزن .. كملي حياتك وأبشري بصبرك واحتسابك ..
   
   ربط الله على قلبك.
  
"
73153,"
   انا اول مره اسأل حضرتك يمكن حضرتك بتتكلم على سؤاب مشابه؟؟ بس انا مشوفتوش
  ","

   طيب هفترض إنك ما شفتيهوش !
   
   أنت بتقولي الكلام انتهى من سنتين .. وخلال السنتين هو كويس معاك وشاريك .. مش كده ؟!
  
"
73154,"
   حصل انا شوفت الكيو دا قبل كدا
  ","

   وجع قلب !
  
"
73155,"
   خطيبي بيحبني وشاريني لما اتقدم قالي انه كان بيكلم بنات فالجامعه وانا قولت عادي زي اي شاب وفضلنافتره بنتكلم شات وهو فالجيش وبعده اتخطبنا رسمي اكتشفت حالا ان في فترة الشات دي رجع تاني يكلم بنات منهم وانه لما اتخطبنا وسافر كلم هناك فلبينيه الكلام ده انتهى من سنتين اعتذر ووعدني و طالب نبدا من جديد اسامح
  ","

   هو مش أنا جاوبتك قبل كده ؟!
  
"
73156,"
   طيب ياشيخ انا استشرتك اقابله ولا لا وكنت خايفه عشان شغله وحضرتك قولتلي قابليه وبعد الخطوبه استشرتك في كذا وجاوبتني والحمدلله ابننا الاول جاي في الطريق اهو ربنا يكرمك ويسعدك كنت سبب في السكينه الي عايشه فيها دلوقتي
  ","

   الله يسعدكم .. دنيا وآخرة ..
  
"
73157,"
   حجاب من النار؟؟
  ","

   نعم .. يحجبها عنها وعن عذابها بما صبرت واحتسبت بإذن الله ..
   
   كذا أخبرنا رسول الله.
  
"
73158,"
   يا شيخ يريت تشرح جزئية "" كما تدين تدان"" وهل لو العبد فعل ذنب وتاب لله منو برضو الفعل دا هيتردلو ؟ و الي اي نطاق يشمل الحديث ان الفعل يترد ؟
  ","

   https://m.facebook.com/story.php?story_fbid=914133758666470&id=100002095644279&sfnsn=mo
  
"
73159,"
   توفي لي طفلين بعد صراع مع المرض أثناء مرضهم ف اوقات ضعف كنت بتمنى وفاتهم ليرتاحوا 😭و الله يا شيخ كنت أول ما اعمل كدا كنت بطرد الفكره م دماغي و اقول يارب انا راضيه اشفيهم هل عليا ذنب يا شيخ
الشعور بالذنب هيموتني؟
  ","

   أبشري بحجاب من النار بإذن الله !
   
   اصبري واحتسبي .. ودعي عنك هذه الفكرة ..
   
   قد رحمهما الله بمنه ولطف بهما وبك.
  
"
73160,"
   عذرا يا ابو انس .... بس هوا ذنبه ايه ؟؟؟.... ولو هي رفضته عشان السبب ده غيرها هتوافق وهتتحط فى نفس الموقف .. ليه هيا متوافتقش وتحاول تنظم حياتها ؟؟ 
احنا بتكلم عن مشكلة اجتماعية فى مصر
  ","

   وهي ليه تعيش دور التضحية حضرتك ؟!
   
   ما هو التفكير الغريب ده هو اللي بيلبس وبيعمل مصايب والله.
  
"
73161,"
   بالله عليك لتقعد شوية ذي زمان
  ","

   قل للزمان ارجع يا زمان 😁
   
   (معلش .. أهو على أد ما بقدر).
  
"
73162,"
   سؤال مهم جدا ياريت حضرتك ترد وتكون اجابه مقنعه الفرق في المستوي الاجتماعي في الجواز ممكن يكون اهم من الحب الحقيقي وممكن فعلا الاهل ترفض عشانه حتي لو لاقين بنتهم بتحبه وصعب التخلي
  ","

   المشكلة إن أحكامكم بتكون عاطفية في غالب الأحيان .. مش واقفة على أرض ثابتة !
   
   وتقاتلوا وتتحدوا وهنكافح سوا وكلام جميل من ده .. بس أول ما بتتحطوا في الاختبار الحقيقي للأسف كل الأحكام بتتبخر .. والضغط بيطلع أحيانا الطباع السيئة .. وتتحول أحلام الكفاح لندم ونواح !
   
   لا أنت متحملة .. ولا هو قادر يتجاوز فكرة إنك ضحيت عشانه، أحيانا بتتاخد بالعكس وبيشوف إن ده ضغط عليه .. ده لو ما اتصدمتيش بإنه أصلا مش بتاع مسؤولية ونفس طويل وكده !
   
   هل الصورة دايما سوداوية بهذه الطريقة ؟!
   
   لا طبعا .. فيه أمثلة جميلة وناجحة ..
   
   بس أحكامهم كانت مظبوطة ومبنية على معطيات سليمة .. مش عاطفة وأحلام وبس.
   
   أنا مش بكسر مجاديفكم .. بس بقولكم خلو العقل دايما في المقدمة والعاطفة وراه تسند وتقرر معاه .. مش العكس.
   
   ومش دايما كلام أهاليكم غلط وسطحي ومادي وكده.
  
"
73163,"
   شيخ محمد.ارجو ترد عليا للاهميه ...
متقدملى واحد حساه لطيف ومناسب معايا وشخصيه طيبه ولما مامته جت وشوفتها حسيتها ست شديده من كلامها وطريقتها وأنها إلى ليها الكلمه الاوله فى البيت (بمعنى شخصيتها اقوى من العريس ووالده ) وخايفه من كده جدا اوافق ولا لا !! مع العلم هو شخصيته ضعيفه شويه
  ","

   إن كان كما تقولين = ارفضي بلا تردد.
  
"
73164,"
   شيخى💔لو انسان امكانياته كويسه وأهله كويسين واهلى مقتنعين بيه بس هو حريص اوى فى حجات هيا رفاهيات بس بالنسبه ليا مهمه وبتفرحنى +مش حاسه تجاه اى مشاعر لو دعيت ربنا أنه يخلصنى من الموضوع كله حرام ولو سيبته يبقى افترا وربنا مش هيكرمنى باللى بتمناه بتمنى من ربنا ترد عليا
  ","

   أنت اللي هتتزوجي مش أهلك.
  
"
73165,"
   ايه اخباار الدايت ال بايظ ي ابو انس 🏃😉
  ","
  🥺
  
  راجعين .. راجعين ..
  "
73166,"
   أتمنى حضرتك ترد خطيبتي بكلمها أطمن عليها وهي ماشيه فجأه ولد سلم عليها وهي ردت السلام وبقولها أزاي ده يحصل وقلبت الدنيا وردها عليا إنه عادي ده جراي وبابا عمره مقالي كده لاء مينفعش وانت مكبر الموضوع وزعلت وبعدت فطره وحالياً هي مصممه أنها صح وانا نفس الكلام والموضوع حاليا فيه مشاكل أعمل إيه
  ","

   وضح يعني إيه ردت السلام ؟!
  
"
73167,"
   دعوت لكم اليوم ف المسجد النبوي
د. زياد بسيوني
د. مصطفى سعد ابراهيم
ا. محمد عطية
ا. أبو فهر
د. شهاب الهواري 
د. أخصائية نفسية 
ا. القاسم الأزهري
ربنا يبارك فيكم و في علمكم 
أنا استفدت كتير منكم 💙💙
  ","

   رضي الله عنك وأسعدك ..
  
"
73168,"
   والله انا ببعته مرة ومبتردش لكن لما بقرأ الإجابات هنا بلاقى جواب على كل اسئلتى 
أسعدك الله يا ابو انس 💚
  ","

   أكثر الله من أمثالك 😃
  
"
73169,"
   حقيقي انا بنبسط جدا لما الاقي اباء كده وبيسالوا و وبيتابعوا حضرتك ربنا يبارك فيهم
  ","

   وأنا .. جدا !
   
   من أجمل الحاجات اللي حصلت لي في المعرض لما كنت بلاقي عوايل .. أب وأم وأبناء جايين يسلموا ويقولوا بنتابعك ..
   
   امتناني لثقتهم وتشريفهم لي ما زال شعورا جميلا يظل يراود حروفي.
  
"
73170,"
   اللي حضن خطيبته وقبلها في غفلة  منه ومنها يعمل ايه 
والاتنين محترمين جدا لكن دا حصل فجاة ومازال مستغرب ومزهول
  ","

   يستغفر ومعدش يعمل كده تاني .. وميقعدوش لوحدهم !
   
   ما هو شاب وشابة .. وبينهم وعد زواج .. اجتمعا في خلوة = متوقع إيه يعني، مهما كانوا صالحين ؟!
  
"
73171,"
   انا بحب واحد من تالته ثانوى وانا الوقت ف كليه طب  وهو اتقدم بس اهلى رفضوه علشان كليته اقل منى ، رفضوه بحجه انى لسه مش هتخطب الوقت غير لما اخلص كليه وهو مستنينى لما اخلص ويتقدم تانى وانا عارفه انه فعلا شارينى مش عارفه اعمل اى هو كان بساعدنى على المذاكرةلانه صاحب اخويا وكان بيبعتلى معاه مصادر مذاكرة
  ","

   للأسف الموضوع هيكون صعب !
   
   وأنت نفسك رأيك هيتغير.
   
   (كلام واقعي عشان ما نخدعش بعض).
  
"
73172,"
   هو سؤالي وحش ياشيخ 😅😅 بعته ١٠ مرات ولحد دلوقتي مردتش عليه
  ","

   ما هو عشان 10 مرات مش هرد ! ☹
  
"
73173,"
   يعنى تقوله ولالا
  ","

   لأ.
   
   تصدق في توبتها لله .. وتستتر بستره ..
  
"
73174,"
   نزله على قطوف الاسك يا شيخ خلى البنات تشوف وتتعظ
  ","

   يا جماعة أنا مليش علاقة بقطوف !
   
   هي صفحة تنشر من حسابات الناس هنا ما تراه مفيدا .. ولم أكن يوما من القائمين عليها .. اللهم إلا لايفات رمضان قبل الماضي التي كانت بناء على طلب إدارتها مني.
   
   ونفس الإدارة يبدو أنها لم تعد ترى مفيدا في إجاباتي .. حقهم !
   
   لم يكن نشرهم يزيدني .. ولا عدم نشرهم ينقصني ..
   
   مكنتش حابب أتكلم في الموضوع ده خالص .. لكن الأسئلة كترت الحقيقة وناس كتير فاكرين أصحاب الإجابات أدمنز فيها وليس الأمر كذلك.
   
   تابعوا الصفحة واستفيدوا من الإجابات .. ودعوا ما لا يفيدكم .. وبس.
  
"
73175,"
   يعنى ايه زنت من غير ادخال ؟
  ","

   ما يعنيش حاجة !
   
   هي تقصد مقدمات .. ويجازف الناس بتسميته زنا، عياذا بالله.
  
"
73176,"
   طلعت لقيت بنتي ف حضن خطيبها (عاقدين جديد) كنت هاتجنن رجعت جوا ومسكت كوباية كسرتها على الارض ومرضتش اطلع اطرده علشان محرجش بنتي ومقدرتش اكلمها بعد اما مشي وزوجتي بتقولي عادي جوزها سيبهم طالما في المعقول اتخانقت معاها وقلبت الدنيا بس بعيد عن بنتي علشان عارف انها ممكن متبصليش تاني اعمل ايه ؟
  ","

   ولا كأن حضرتك شفت حاجة !
   
   غيرتك غيرة رجل وغيرة أب .. طبيعية ..
   
   وبشكر حضرتك على التعامل بحكمة وعدم أخذ رد فعل ..
   
   وزوجة حضرتك كلامها صحيح ..
   
   الله يبارك في ابنتك ويتم عليها بخير .. ويسعدكم بذريتها.
  
"
73177,"
   ياشيخ اي رايك في اللي نزلتو قطوف من الاسك عن انتحار نادر💔
  ","

   معرفش نزلوا إيه !
   
   ومليش علاقة.
  
"
73178,"
   بالله عليك ترد وحياة انس عندك ترد متقدملي شخص احسبه علي خير بس انا زنيت من غير ادخال اوافق ولا اقوله الحقيقة حاسة اني هظلم اي حد معايا بالله ترد
  ","

   لا إله إلا الله !
   
   توبي لله واستغفري .. واستتري بستره.
  
"
73179,"
   سيبتها وروحت خطبت بعد 4 سنين من غير ما تعرف  مكنتش معشمها عشم صريح بحاجة بس كنت عارف انها مجنونة بيا كان من حين للتاني ابعتلها كلمتين عرفت انها مستنياني وقالتلي هستناك العمر كله كنت بطلب نتقابل واقولها هفكر وبعدين تجيلي اشارة من ربنا مكملش كنت عارف انها بتنهار وتتعذب حاسس بالذنب شوية ولا كله نصيب
  ","

   أنا مش هرد !
   
   أنا هسيب سؤالك ده رسالة للي ما بيغلّوش نفسهم.
  
"
73180,"
   لا هيا فاكره ان لو الصنايعي قال اعمل كده احسن يبقي هوا مبيفهمش وذوقها هوا بس اللي حلو مع اني لحد دلوقتي كل حاجه علي مزاجها والله بس لما اكون اشتريت سيراميك لسقف المطبخ ولاحمام وهياعاوزاه دهان واخسر حق السرياميك ويترمي مثلا مع انه هيكون شكله حلو ونضيف
  ","

   لو هي من النوع المتسلط في رأيه لازم تكسر الموضوع ده عندها من الآن !
   
   وتفهمها إن الأمور لازم تمشي بالتشاور .. ثم القرار لك ..
   
   حط النقط عالحروف من الآن عشان ما تتعبش بعدين.
  
"
73181,"
   انا انسانة ملتزمة مدافعة عن الحجاب بشراسة وقعت في حب شاب كنت أظنه على خير لكنه خذلني واستغل حبي له وأطعته في نفسي. لم أرتكب الفاحشة لكني أظهرت له من جسدي ما لا يحل. انا الآن أكره نفسي واحتقرني وافكر بالانتحار لكني جبانة.. انا لا استحق الحياة ولا رحمة الله ولست قادرة على الرجوع اليه ابتعدت كثيرا..
  ","

   الباب ما زال مفتوحا .. والله سيفرح برجوعك وهو الغني عنك، وهو قريب منك مهما ابتعدت !
   
   ولعله درس أراد الله أن تكوني رحيمة به مع الخلق ما حييت .. فكلمة (شراسة) استنبطت منها مرور موقف ما آذيت إحداهن بكلمة أو عايرتيها بذنب ما زالت ضعيفة أمامه فوقعت أنت؛ لتعلمي أن العصمة بيد الله .. وحده.
   
   هيا .. عودي لله سريعا .. توبي واستغفري وأبشري ..
  
"
73182,"
   هل تفتقد شخصاً ما؟
  ","

   الحمد لله على أمل الجنة.
  
"
73183,"
   ابو انس .يعني هوا فرض عليا اني اشطب شقتي زي ما خطيبتي عاوزه بالظبط.كل ما نتكلم في حاجه حقي اشطب شقتي زي ما انا عاوزه وحاجه بقت تخنق يعني
  ","

   النبرة دي ما ينفعش تكون بينكم أصلا !
   
   المفروض أنت بتسعى تعمل اللي يعجبها .. وهي حريصة ما تحملك فوق طاقتك ..
   
   هكذا تسير الأمور !
   
   محتاجين تراجعوا فين المشكلة في علاقتكم.
  
"
73184,"
   اقسم بالله ياشيخ انا عدى عليا ايام حرفيا كنت بتمنى الموت وحاولت اعمل زيه بس كان فيه حاجه بترجعنى وبتقولى مش هتخسرى الاخرة كمان لك ان تتخيل دلوقتى ربنا جبر كسرى ازاى واستجاب لكل دعوة دعيتها والله ربنا رحيم اوووى ياشيخ بقولك دا وانا والله فى كمية سعاده وراحة بال اتمنى لحضرتك وبدعيلك تبقى فيها💙
  ","

   والرضا سر رباني يقذفه الله في قلب من يشاء من عباده، فتزهر على جوارحه سكينة من الملأ الأعلى .. وتلوح في ملامحه نضرة من نعيم الجنة !
   
   أولئك المتصالحون تماما مع كل شيء .. في أنفسهم، أو فيما حولهم .. فيما أعطوا، وفيما منعوا .. فيما يملكون، وفيما يأملون .. سمتهم الطمأنينة في كل ذلك ..
   
   وإنك كثيرا ما يمر بك أصحاب ابتلاءات تعجب كيف تستمر حياتهم معها، حتى تجد نفسك يوما وقد ابتليت بما كنت تحسب نفسك لا تطيقه .. وينبت الله لك من صخور الألم واحات خضراء، فتفهم منه تربيته لقلبك .. وترضى به، وترضى عنه .. حتى تحسب نفسك أغنى أهل الأرض وأهناهم حالا .. فقط بما تشعره أنت، لا غيرك.
   
   فسلوا الله مع العافية الرضا .. ما ألطفه -سبحانه- في كل ما قدر وقضى.
  
"
73185,"
   كتبتها ولا أكاد أرى الشاشة من دموعي بعد مشاهدتي للفيديو ..
  ","

   أنا مش عارف أقول إيه !
   
   ومش لازم أقول.
   
   لكن بذكر نفسي وكل واحد هيقرأ الكلام ده، سيما لو كان ابتلي زيي وشاف الفيديو، وانخلع قلبه زيي لنظرته ومراجعته لنفسه، وتمنى زيي إنه يرجع ما يعملهاش .. عايز أقول لي ولك:
   
   إياك تفقد ثقتك في الله .. إياك تروحله وأنت مفرط في أمانة هو أعطاها لك؛ لا تملكها .. عشان هي وقت أما بتضيق عليك من كل ناحية = مفيش أقرب منه لك ساعتها، مهما كنت حاسه مش بيستجيب دعاءك !
   
   مش بيعذبك .. هو بيجهزك ..
   
   بيجهزك لحاجات كتير جاية هتحمده عليها .. بس ما تستعجلش ..
   
   حاجات آخرها .. الجنة.
   
   كل الضغط والأذى والظلم .. كل الضيق والعنت والخوف = حله الوحيد تهرب له .. تهرب له بجد .. ومش شغلتك النتايج بعد كده !
   
   سيبهاله .. وما تسمحش لحد يفقدك ثقتك في اللي بينك وبينه ..
   
   أنت راضي .. وبس.
   
   رضيت ؟!
   
   واللي خلقني وخلقك ما هتخيب.
   
   خد بالك .. أنا مش بكلمك من موضع راحة، وإيدي في الميه وكده .. أنا بكلمك وأنا بتعافى من آثار كم شهر مروا علي كنت على شفا أكون خبر زي الخبر ده .. أو بتمناه عالأقل !
   
   بكلمك وأنا بحمد ربنا (من كل قلبي) على كل حاجة .. عشان فهمت كويس، أو بدأت أفهم هي ليه كان لازم تحصل !
   
   وأنت كمان هتفهم .. بس ما تستعجلش .. مهما طال أمد صبرك.
   
   مش عاوز أشكيلك .. لكن كل واحد فينا شايل اللي مكفيه والله .. وبرضه ملناش غيره .. والرضا به وعنه.
   
   فإياك تضعف .. وإياك تسمع لشيطانك اللي بيوسوس لك من طرف خفي الآن.
   
   إياك تقابل حبيبك بما لا يحب .. وإياك تقوله مش فاهمك ومش عاوز !
   
   اللهم اعف عن عبدك نادر .. وارحمه واغفر له ..
   
   اللهم يا رب كلنا ضعفاء .. فاسترنا وثبتنا .. ولا نلقاك إلا بالرضوان.
  
"
73186,"
   عزاؤنا ان هناك جنه .. هنا رب رحيم ..
  ","

   الحمد لله رب العالمين.
  
"
73187,"
   والله ي شيخ محمد أنا الحمدلله عندي ثقه بس الفكرة اني بغير ع اللي بحبهم ...أنا بغير ع بابا جداا بس مش من ماما من الناس اللي حواليه وهو بيزعقلي ويقولي هتزهقي جوزك 🤦🤭😣
  ","

   عشان كده قلت لك أنت أوفر :(
  
"
73188,"
   انا كمان غيورة أوي انا ممكن ابطل اكلم صحبتي علشان بغير عليها لدرجة بقيت وحيدة جدا
  ","

   للأسف نمط مرهق جدا لك وللي حواليك !
   
   ولازم تعالجيه.
  
"
73189,"
   سؤال وياريت حضرتك تجاوبني فضلا 
هو مفيش امل اني الاقي واحد يكون بيغض بصره 🌚🤔 أنا بغير بغباء ومش متخيله الحقيقه اني أشوفه بيبص هنا ولا هنا 😓
  ","

   محتاجة تعالجي الزاوية دي فيك بإن يكون عندك ثقة في نفسك أكتر من كده !
   
   بطريقتك دي مش هتلاقي حد للأسف.
   
   غض البصر واجب بلا شك .. الفكرة إن الموضوع قالب عندك لوسواس، كبعض استشاريات ورئيسات أقسام النكد اللي خرجت مع خطيبها بعد العقد أو مع زوجها بتكون سايبة الدنيا باللي فيها ومركزة بس بتقنية تتبع الليزر مع بؤبؤ عنيه رايح فين وقعد أد إيه وقصده إيه وهكذا ..
   
   الأصل ما دام الإنسان محترم وعفيف وبيتعامل معاك كويس إنك تحسني النية والظن .. وتطنشي ما يقبل الطناش أو لا يستحق التعليق.
  
"
73190,"
   ليس لي في هذه الدنيا إلا ابنتين اعشقهم. سافروا مع أزواجهن دوله عربيه. هموت من الزعل. وحاسه أن الدنيا فضيت علي
  ","

   هوني عليك يا أمي !
   
   أديت رسالتك العظيمة .. وساعدتيهن ليكونوا امتدادا مباركا لك بإذن الله بما غرستيه فيهن من قيم وفضائل، وحب وعطاء ..
   
   تصبري بسعادتهن ..
   
   الدنيا قانونها الفراق !
   
   وسعادتنا تكمل بالاطمئنان على استقرار أحبابنا .. ولو لم يكونوا معنا.
  
"
73191,"
   اخويا بقاله اكتر من 8 سنين بيخطب وحاطط الجمال الشرط الاول وللاسف مش عايز يتنازل
  ","

   ده مرض للأسف !
   
   فيه حد واقعي ومقبول .. وفيه حد مأفور وبيصل لحد الوسواس ..
   
   عايزها مقاييس بالمسطرة .. وبينسى بس يبص للمراية قبل ما ينزل.
  
"
73192,"
   و اللي مشتاق لذلك؟
  ","

   قد يلقاه .. أو فليجده خلف باب الجنة !
  
"
73193,"
   إنّي أنا أخوك فلا تبتئس
  ","

   اللي له حد في حياته يقولهاله بصدق = غني !
   
   غني جدا.
  
"
73194,"
   بعد اذن حضرتك ياشيخ انا مخطوبه لواحد مليان شويه بس مش دي المشكله انا متقبلاه وهو شخص محترم المشكله ان حد قريبي كل مايشوفني يقولي البغل بتاعك عامل ايه وانا بتحرج ارد لانه شخص كبير اعمل ايه وارد على الشخص ده بايه؟
  ","

   الشخص كبير بكلامه ومواقفه !
   
   وده كلام حد مش محترم .. سيما لو بيقوله بجد، مش بهزار سخيف يعني.
   
   لو سأل ما ترديش خالص .. هيكرر السؤال هتقولي خطيبي له اسم تقدر حضرتك تسأل به عنه .. أنا معنديش بغال.
  
"
73195,"
   اخويا زى المهندس دا وفعلا اتجوز واحده جميله شكلا جدا بس لاكانت مناسبه ليه تعليم ولافكر وانفصل بعد خمس شهور بلاش ياهندسه فى توازن
  ","

   طبعا لازم يكون فيه توازن !
   
   بس كل واحد بيكون عنده أولوية ما ..
   
   بعضهم هيقول الجمال .. بعضهم هيقول المشاعر .. بعضهم هيقول الثقافة .. بعضهم هيقول بتطبخ حلو ..
   
   ولا قيمة لأي من هذا بدون دين في الأساس، يزكي علاقتها برب الناس.
  
"
73196,"
   اتقدملي شخص كويس ومجتهد وطموح  وشاريني جدا  واهلي طلبوا منه شقه لوحدي ووافق ع كل طلباتهم المشكله عندي انا مش متقبلاه شكلا حاسه انه مش مالي عيني لو رفضت يبقي انا ضيعت فرصه كويسه من ايدي ولا حقي اختار اللي شايفاه يناسبني ومقتنعه بيه شكلا وموضوعا 
ياريت ترد ي شيخنا 😔
  ","

   ما توافقيش إلا على حد مقتنعة به.
  
"
73197,"
   طب انا ولله الفضل شاب ملتزم ومهندس والظروف المادية كويسة الحمد لله . هل لو انا اول حاجة بدور عليها الشكل والجمال قبل كل شئ وبعد كده بشوف الباقى .  هل دى تعتبر انانية او غلط عشان انا حاسس بذنب تجاه نفسى انى شهوانى ام ده شئ طبيعى
  ","

   حقك !
   
   بس مش هتلاقي حد كامل .. اعمل حسابك على كده.
  
"
73198,"
   وشو هي الاسباب اللي تدفعكم تكرهوا شخص ؟
  ","

   فيه نمط من الناس مفرغ حياته لنقد خلق الله والتسلط على نياتهم !
   
   ثم هو عند أي اختلاف فاجر، لا يرعى ذمة ولا أمانة .. قذر اللسان، ساع في البهتان.
   
   طيب أنت إيه وظيفتك في الحياة ؟
   
   إيه الشيء المفيد اللي بتقدمه ؟
   
   ولا حاجة ..
   
   هذا نمط أكرهه حد الاشمئزاز .. والاستعاذة بالله منه ومن أصحابه.
  
"
73199,"
   طب انت مستقل بيا علشان اندر ايدج
  ","

   ازاي بس !
   
   بالعكس هقفل عشان خاطر تقوم تذاكر .. وربنا يوفقك ..
   
   ألقاكم يا صحبة الجنة 💚
  
"
73200,"
   هو منهجه و عقليته دي لو هي العقيدة من وجهة نظرك؛ يبقا أنتي ءاسفة جدا دي سطحية كبيرة جدا، صدقا أعرف واحدة وقعت بالفعل فى نفس التجربة اللي عايزة تحطي نفسك فيها، و كم اللغط و كمية الكفر اللي بتسمعها خلال يومها و الله وصلها لانتكاسة كبيرة و بتكره تتعامل مع أي حد ملتزم الوقتي أو بتخاف، طبعا صدمة هتاخد ةأ
  ","

   جهلة ومرضى !
   
   شوية عيال فاضيين .. ربنا يشفيهم.
  
"
73201,"
   اسمه حزب النور😊🙃
  ","

   ليس له من النور نصيب !
   
   عافانا الله.
  
"
73202,"
   عقدت بالامس علي حب حياتي😍🙈
فماذا افعل بعد العقد وما يباح وما يحظر علي فعله، خاصة ان الزفاف بعد العيد الاضحي بشهر ان شاء الله
  ","

   اصبر يا وحش .. أنت قرموط من أولها كده 😅
   
   أنا بقول تجيب كتاب صحبة الجنة وتقرأ في فصل:  وكتبنا الكتاب 😃
   
   أسعدكم الله حبيبي وأتم لكم بخير .. وحفظكم من كل سوء.
  
"
73203,"
   شوفت الكلمة الختامية بتاعت حضرتك عن النبي صلى الله عليه وسلم واللهم بارك حلوة أوي
هم دول مسلمين عرب ولا أمريكان مسلمين؟!
  ","

   عرب مواليد أمريكا.
   
   الله يستعملنا ..
  
"
73204,"
   خطيبي كويس جدا ف معاملته معايا.. بس لسهوله تعامله مع الناس وطيبته بحس ان اللي قدامه ممكن يستقل بيه وممكن يحصل ده ف عيلتي.. دي حاجه بتضايقني ساعات اتصرف فيها ازاي؟
  ","

   حُرّم على النار كل هيّن ليّن قريب سهل.
  
"
73205,"
   طيب لو حاسه إني اعلي منه تفكير وتعليم ومستوي اجتماعي واستاهل حد أحسن (هو يدوب أتقدم بس) لكن بيحبني جدا وعارف إني معترضه ع مكان معيشته قال هيجيب شقه ف المكان إللي عاوزاه،خايفه ارفض وملقيش حد يحبني كدا،ولا اقبل والسبب الوحيد لرفضي إني حاسه استاهل احسن من كدا
جاوبني ارجوك
  ","

   ارفضي بلا تردد !
   
   هتظلميه وتظلمي نفسك.
   
   (وبالراحة شوية في كلامك على خلق الله).
  
"
73206,"
   يا شيخ محمد ده الوحيد اللي اتقدملي وكان عنده عقيدة كل اللي بيتقدموا دماغهم تعبانة يا مُنسخلين ومُفرطين يا تبع حزب الزور😥
  ","

   وأنت كمان دماغك تعبانة للأسف !
   
   هو يعني يا ده يا ده .. وما أسخم من ده إلا ده.
   
   عقيدة إيه يا بنت الناس !
   
   التكفير واستحلال الدم الحرام بأدنى شبهة عمره ما كان عقيدة.
   
   صلي يا ماما واجتهدي في القرآن والقيام وبر والديك ومعاملة الناس بخلق حسن واقرئي واتعلمي .. عشان ما تبقيش فاضية، تخدعين بأي كلام.
  
"
73207,"
   اوقات بحلم احلام يقظه انى قابلت حضرتك ف المنصوره صدفه واول ماشوفتك مسكت فيك قولتلك استنى دانت جيتلى من السما 
وروحنا كافيه وفضلت اسألك بقااا😂😂
بحبك ف الله والله ياشيخ مع انى معرفتى بحضرتك من الاسك بس 
ربنا يباركلك ويوفقك ويزيد من امثالك يارب
واعذرنى بكرر الاسئله 
وياريت تقولنا نبعت السؤال كام مره
  ","

   الله يسعدك حبيبي 💚
   
   سامحني لو أسئلتك بتروح في الزحمة .. كغيرها 🥺
  
"
73208,"
   اسمعى كلام اهلك ، انا خطيبى كان نفس الحالة بالظبط ، و للاسف مع كل خلاف كان بيحس بنقص من اقل حاجة و مش بتنتهى المشاكل بسبب الاحساس ده ، مع انه شخص طموح و مجتهد ، بس مع الوقت انتى نفسك هتبقى مترددة انك تكملى او لا بس ساعتها هيكون وقت اطول و وجع اكتر ، لان هيفضل كل مشكلة يظهر الفرق و هتتعبى جامد
  ","
  ….
  "
73209,"
   🍒🍒🍒🍒
  ","

   ما تحكميش من صورة !
   
   لازم تقعدي وتشوفي.
  
"
73210,"
   شيخ محمد هل عدم التوافق الفكري والتعليمي اسباب كافيه لفسخ الخطوبه؟
  ","

   لو مش قادرين تتواصلوا كويس .. مفيش مساحة التقاء مريحة لكليكما = يبقى مفيش مبرر للاستمرار !
  
"
73211,"
   يعنى اى تبع الدوله؟
  ","

   قصدها داعش !
   
   بس ما لقتش إلا بتاع الأوفسايد 😅
  
"
73212,"
   استاذي الفاضل، متقدم لي شاب كويس وعلى خُلق طيب وفيه كل المميزات اللي بتمناها وحسيت بنيل ناحيته، بس هو صارحني إنه تبع الدولة🏁😥
انصحني بالله عليك.
  ","

   انفدي بجلدك.
  
"
73213,"
   هيا شايفه انه مستواه الاجتماعي مش زينا وانا شايفه انه عنده طموج ومجتهد لانه يعدل ده وهو شاب محدش بيساعده ولسه في بداية حياته هو كان مدخن وطل الحمد لله لكن هيا بتقوي انه هيرجع تاني ودايما بتعلق لي على طريقه كلامه ولبسه رغم اني شايفه انه بيلبس عادي زي اي حد وكلامه يمكن عشان بيحب يهزر
  ","

   أخشى يكون تقييمك عاطفي أكثر منه عقلاني !
  
"
73214,"
   تجاوزنا حدودونا كتير وهو مش قادر ميعملش كده ولسه بدري ع الفرح وانا خلاص ع وشك فسخ الخطوبه بس مش عارفه اخد الخطوه دي خالص كل مره بيوعدني يبطل ومفيش فايده محتاجه نصيحه حضرتك
  ","

   لو هو إنسان كويس بس ضعيف في الزاوية دي يبقى الحل مش الفسخ .. الحل متقعدوش مع بعض لوحدكم أبدا.
   
   وحاولوا تعجلوا بالعقد.
  
"
73215,"
   خطيبي في عيوب ومميزات زي اي حد انا غالبا متقبله العيوب دي ولما بعلق عليها هو بيسعى انه يعدلها لكن اهلي شايفين انها عيوب متنفعش وشايفين انه مكملش وخصوصا امي وانا مش عارفه اقرر ايه بخاف يكون كلام امي صح وخصوصا انه الام بتحس وبيكون احساسها صادق ممكن حضرتك ترد عليا لو سمحت
  ","

   إيه العيوب ؟
  
"
73216,"
   هو ربنا بيحب كل الناس؟
  ","
  "" والله يريد أن يتوب عليكم ""
  
  "" والله يدعو إلى دار السلام ""
  
  وابن آدم هو من يظلم نفسه .. فلا يتوب ولا يستجيب للدعوة.
  "
73217,"
   اوعي تقربي عن تجربة ❌
  ","

   آلاف التجارب !
   
   يا رب بس نفهم ونستفيد .. وما نصرش نكون تجربة جديدة.
  
"
73218,"
   انا مدرس ثانوى عام سنى 23 سنه وبشتغل الحمد لله وشقتى شبه جاهزه .. وفى بنت فى اولى ثانوى 16سنه وبتعجبنى جدا فى اخلاقها ولبسها وشخصيتها المميزه عن غيرها ف سن زى ده واما سألت عن اهلها لقيتهم ناس محترمه جدا ومتعلمين كويس فانا دلوقتى ينفع اتقدملها ويبقى العلاقه بينا فى سياق الخطوبه ولا فى مشكله ف السن ؟
  ","

   فيه مشكلة في سنك أنت يا مستر !
   
   ما ينفعش في رأيي تدرس بنات قريبين منك كده في السن .. لأن أخشى دي عجبتك، بعد شوية (على فرض وافقوا تخطبها) يعجبك غيرها وتظل في دوامة من التخبط ..
   
   البنت ما زالت صغيرة .. لكن عموما تقدر تطرق الباب، وتتقبل رد أهلها، أيا كان.
   
   وربنا يحفظك ويسلمك.
  
"
73219,"
   #أسال الله ان يبارك فيك يا شيخ محمد والله اتعلمت من حضرتك كتير جدا ومن اهم ما تعلمته الحلم والحكمة والاخلاق الرفيعة جدا
#زادك الله ادبا وعلما
  ","

   الله يا رب يجعلني كذلك .. ما أحياني.
  
"
73220,"
   ولو خلال كل المناسبات دي تقدم شخص غير مناسب هو ظاهريا كويس لكن اجتماعيا وفكريا لا مفروض نوافق ؟؟
  ","

   ليه مفروض ؟!
  
"
73221,"
   رد ك أب هاتنصح بنتك
عمري ما حاولت اتعلق بحد ولا أكلم حد ومعجبه او بحب مش عارفه شخص تقريبا ميعرفش عني اي حاجه أصلا غير أسمي ويمكن مشافنيش أو شافني معرفش بس حاجه غريبه بتخليني انجذب ليه ونفسي أشوفه اوي لدرجةيقعد أدعي ربنا كتير اوي يرزقني بيه ولما بحس بيأس بقعد أعيط وادخل ف اكتئاب فكرة أنه يخطب بتموتني
  ","

   غالبا ده حاصل لتقصير الأب فعلا في إشباع زاوية العاطفة جواك !
   
   عموما .. ده تعلق عابر .. ممكن يحصل مع أي حد ..
   
   المهم تكوني فاهمة من جواك إنه مش مبني على أي أساس سوى ملء فراغ ما .. وده مش عيب فيك؛ دي طبيعة المرحلة اللي أنت فيها.
   
   لكن الغلط تسمحي للموضوع يسيطر عليك كده ويوصلك للحزن ده .. هيخطب وهيشق طريقه، وهيخبط على بابك الأنسب والأحسن منه لك بإذن الله.
   
   غلّي نفسك .. واحفظي قلبك عشان ما يستاهلش منك البهدلة دي عالفاضي.
  
"
73222,"
   ايه الحاجات المشروعه الي ممكن نعملها عشان يشوفونا ونتجوز ؟
  ","

   المناسبات العائلية والاجتماعية (بدون تبرج) .. الأعمال التطوعية (بدون اختلاط) .. العمل بصفة عامة (عند الحاجة) ..
   
   وتعيشي حياتك عشانك .. ما تحبسيش روحك في خانة انتظار.
  
"
73223,"
   ياشيخ هو زميلي ف الدفعه ومليش علاقه بيه ولا علاقه بالدفعه بس سالني علي حاجه ف القسم بكوني ادمن جروب الدفعه وعرفت انه وحيد معندوش اخوات ولا اصحاب ويائس اوي ينفع اساعده يذاكر وميبقاش محبط ويفوق لنفسه بحسن نيه بدون حاجه ولا مليش دعوه
  ","

   ملكيش دعوة .. إياك تقربي.
  
"
73224,"
   كلمنا عن العوض ي شيخ
  ","

   العوض الحقيقي في رضا القلب !
   
   ومن أحسن بربه الظن = لا يخيب، أبدا.
  
"
73225,"
   مخنوقه اوي بالله عليك رد
انا مش مستعجله اني اتزوج بس استعجال أهلي وان مفيش حد بيتقدملي بيقلقني وبيخليني دائما مخنوقه حاسه اني ناقصني حاجه ومش عارفه اعمل اي حاجه ف حياتي
  ","

   والزواج مش هيعرفك تعملي إيه !
   
   ولا هو الحل السحري لكل اللي أنت فيه !
   
   أنا مقدر طبعا الضغط الواقع عليك .. لكن لازم تتحرري منه بتفويض أمرك لله .. ولازم تلاقي حاجة مفيدة بتحبيها تعمليها في حياتك.
  
"
73226,"
   شكرااا 🙏
ساعدتني اخد قرارات كتير كانت صعبه عليا ف الاول بس بعد كدا ظهر خيرها الحمد لله 👌💚
  ","

   اللهم ربنا ولك الحمد 🤲🏼
  
"
73227,"
   ونا كمان بعدت و منعت الكلام و ضميري مرتاح بس لسه قلبي متعلق
  ","

   تداويه الأيام ..
  
"
73228,"
   سمعت كلامك َقفلت كلام الحمد لله .. حاليا بس اقدر اقول ان ضميري ارتاح... مع انه كان قريبي يعني بس كلامك خلاااني افوق الحمد لله
  ","

   حمدا لله على سلامتك ..
  
"
73229,"
   إحساس الظلم وحش قوي نفسي ربنا يرجعلي حقي من اللي ظلمني ويخلف عليا خيرا #ادعيلي بالله عليك #زعلانه جدا
  ","

   من بعد صلاة الفجر والفكرة دي مسيطرة علي !
   
   مش عارف ليه افتكرت كلام ومواقف لناس بعينهم .. ناس كان منهم الصديق المقرب، وقالوه في مرحلة مرت ومروا ولله الحمد، كنت أحوج ما أكون لغيره منهم، ومنهم بالذات.
   
   بتتساءل حتى تعجز الإجابات يعني ازاي فعلا قدروا يتصالحوا مع هذا .. ازاي فيه حد يبرر لنفسه الغدر والتجني بل ويحسب أنه يتقرب به لله !
   
   والحقيقة طلعت بفكرة عظيمة لعلها تنفعك وتنفع من مثلك ..
   
   النفس البشرية معقدة للغاية .. فيها الخير وفيها الشر .. احنا نفسنا أحيانا بنظلم عن ضعف أو عن جهل .. كلمة مش مقصودة أو موقف لا نلقي له بالا أو حتى تعمد وقت غضب شيطاني توقعنا في ظلم وخطأ !
   
   فلو استغرقنا في التفكير في ليه وازاي مش هنوصل لحلول .. وهنرهق نفسنا .. وقلوبنا برضه مش هترتاح !
   
   لو جردناهم من الخير كله .. لو سمحنا لقلوبنا تتمنى لهم الشر .. لو فضلنا موقفين حياتنا على اللحظة اللي نتشفى فيها من آلامهم = كل ده هيدمرنا احنا قبلهم، وبرضه قلوبنا مش هترتاح !
   
   اطو الصفحة .. أو بلهجة أهل فلسطين الجميلة: حط حجر.
   
   المهم حياتنا احنا تمشي .. المهم نسعد ونتنفس حالا مستعليا على ظلمهم وعدوانهم .. المهم نكون بخير عشان نفسنا، مش عشان نغيظهم مثلا؛ هما ما عدوش يستاهلوا يكونوا في معادلاتنا أصلا.
   
   ولعل الله يتوب عليهم فينصلح حالهم .. إن سعدنا نحن فلا مصلحة لنا في بؤسهم !
   
   المهم نسعد وما نسمحش لحد يعطلنا .. المهم نسمو وما نحبس نفسنا في سجن أي إساءة ..
   
   وببذل عفونا نرجو عفو ربنا.
   
   ده مش كلام مثالي أو إنشاء .. الظلم له مرارته وغيظه بلا شك، نار تلهب الروح كلما مرت ذكراه السيئة .. لكن بعد طول مجاهدة وصدق فعلا في طلب رضا الله، واحتساب أي حاجة عنده، واليقين في عدله والطمع في فضله، والانعتاق من حسابات الناس ونظراتهم وتقييماتهم، والانشغال بإني لو خسرت الساحة دي أو العلاقة دي فعمري ما هخسر نفسي لأن قلبي في النهاية وصحة علاقته بربه أغلى من أي حد ومن كل حاجة = بتصل فعلا لمرحلة سلام نفسي .. بيكون عندك استعداد أحيانا تشكر من أساءوا لك؛ لأنهم ساعدوك على التلبس بها.
  
"
73230,"
   خطيبي دمه خفيف وبيحب دايما يهزر معايا ومع اهلي هو ده فيه مشكلة!
  ","

   سبحان الله !
   
   أنتم فاهمين التزام الحدود غلط على فكرة .. هو يعني يا تسيب وتفريط، يا أفورة وخنقة.
  
"
73231,"
   كنت السبب في ان ابن عمي خطب صحبتي رغم اني كنت عايزاه ليا ازعل ولا افرحلهم ولا الوم نفسي
  ","

   وإيه فايدة تعوزي اللي مش عاوزك ؟!
   
   ربنا يسعدهم ..
   
   ويرزقك خيرا منه لك ..
   
   افرحي بقلبك النضيف .. هو أغلى حاجة عندك.
  
"
73232,"
   غير سؤال السائله بس في أزواج لا يقدرون ذلك ويظلموا زوجاتهم ويعتبروه ضعف
  ","

   وفيه بيبوس إيدها لما تبوس إيده .. عادي !
   
   كل حالة ولها ما يناسبها.
  
"
73233,"
   هو فيها عيب لو قبلت يد زوجي كل ما يرجع من عمله، أو إنه أوفر شوي؟؟؟
  ","

   مفيش عيب بين الزوج وزوجته !
   
   بس المهم يفضل بينهم.
  
"
73234,"
   نفس السن ، ولحد وقت قريب ماكنتش مستقرة عند حد معين ، حياتي كانت عبارة عن تشتُّت بين بيت والدي ووالدتي وعمي وجدتي ، بس حاليًا شبه مستقرة مع أمي ، وأتمنى ماتحصلش حاجة تشردني تاني..عاوزة أقول اني لولا اللي مريت بيه ف حياتي ماكانش زماني دلوقتي ف كلية طب ولا كنت هابقى بالشخصية دي ، ربنا كريم ولطيف أوي 💚
  ","

   رضي الله عنك .. وزادك رضا ..
  
"
73235,"
   كيف الحال ي مولانا
  ","

   اللهم ربنا ولك الحمد !
   
   الطمع فيه كبير .. والرجاء به لا يخيب .. وما رأينا من لطف تدبيره = يخجلنا من عجلتنا فيما نرجو، غير أنه يعلم أنه ليس لنا سواه.
   
   ألقاكم يا صحبة الجنة 💚
  
"
73236,"
   بحب شخص ميعرفش اني موجودة ف العالم اصلا بمعني انه ميعرفنيش اساسا خالص ..هو من القاهرة وانا من المنصورة وعرفته عن طريق السوشيال ميديا هل لو دعيت ربنا يرزقني بالزواج منه ممكن يستجيب؟
  ","

   فوقي قبل ما تهدري طاقتك ومشاعرك عالفاضي !
   
   ادعي ربنا بالخير .. ما تعرفيش سعادتك فين.
  
"
73237,"
   تؤمن بالسحر ياشيخ
  ","

   أومن بالله الذي يحفظنا من كل شر !
  
"
73238,"
   طمعان في مشورتك يا شيخنا .. هل في مشكله لو تقدمت لخطبه بنت الفرق بينا كبير انا اكبر منها بي حوالي 14 سنه ؟ وخايف اترفض للسبب دا
  ","

   وممكن الفرق 4 وتترفض برضه !
   
   الرفض حق مكفول للطرفين.
  
"
73239,"
   والدتي بتشغل اغاني ومسلسلات دايما وانا بطلت اسمعهم عليا ذنب لو قعدت معاها وهي مشغله الحاجات دي
  ","

   مش هتهجري أمك يعني عشان دور الغربة وكده !
   
   اعتبري نفسك في مواصلة.
  
"
73240,"
   انا 22 سنه والدتى ووالدتى منفصلين وعايش مع والدتى 
اعتبرنى ابنك وانصحنى 
وادعيلى بالله عليك ياشخنا محتاج دعواتك جداااا
  ","

   سؤالك شرخ قلبي !
   
   حبيبي .. انفصال أبيك وأمك لا يعني بالضرورة إن حد فيهم مش كويس أبدا ..
   
   بالعكس ممكن يكونوا أفضل الناس .. بس ما ينفعوش مع بعض؛ طباعهم مش متقاربة ونفسياتهم مش مندمجة .. وممكن انفصالهم أفضل لك أنت بكتير من مطحنة لا هيرتاحوا فيها ولا كانوا هيريحوك ..
   
   وأرجو ميكونش حد فيهم نقل لك صورة سلبية عن الثاني .. لأن أنت ابن ولك حقوق عليهما، وأول تلك الحقوق يخرجوك تماما مما بينهما.
   
   عليك حبهما وبرهما .. كأب وأم.
   
   طيب لو الصورة دي مش حاصلة .. ووالدك مقصر مثلا معاك عاطفيا وماديا .. وشايف والدتك هي اللي شالت الحمل .. أو العكس ؟!
   
   كن بارا محبا سندا وعوضا بخير لمن ضحى من أجلك وبذل .. وتعايش مع حقيقة من قصر في حقك ورحل .. ابتلاء، وربك أرحم وأكرم وأجل.
   
   احرص تشق طريقك في الحياة .. سويا ثابتا مستغنيا بالله ..
   
   ركز في دراستك ومستقبلك .. واستفد مما رأيته في حياتك لتتخطاه وتتجاوزه في القادم بإذن الله ..
   
   وبكرة يكون لك بيت وأسرة سعيدة مستقرة .. وتمتن ساعتها لحاجات كتير مرت بها صنعت منك رجلا على قدر المسؤولية ..
   
   حفظك الله وأسعدك .. وولدي أنس .. وأبناء المسلمين.
  
"
73241,"
   هو الحزن والالم النفسي ع حاجات حصلت معايا كدا انا بعترض ع قضاء ربنا ؟
  ","
  "" إن القلب ليحزن، وإن العين لتدمع ..
  
  ولا نقول إلا ما يرضي ربنا ! ""
  
  قاله سيد الصابرين -صلى الله عليه وسلم-.
  "
73242,"
   إلى متى هذه الوحدة يا شيخ..؟
  ","

   إلى أن يأذن الله بفرجه !
   
   وحتى حينها فنحن بالصبر والرضا نحتضن آمالنا كل ليلة.
  
"
73243,"
   مش طاعه ومحبه الاب واجبه?  غ.س
  ","

   لزوم الأدب واجبة .. والطاعة في المعروف .. والحب عمل قلبي لا يُملك !
   
   لو حد منهم فعلا بيؤذيك لخلل نفسي فيه كصاحبة السؤال = جاهل متقوّل على دين الله من قال إن محبة مثله واجبة على أبنائه.
  
"
73244,"
   اتفقت انا و صديقه لي على قراءة القرآن كل يوم علشان نشجع بعض وكنا اتفقنا على جزء بس لانشغالها قالت لي خليها صفحتين فوافقت علشان اشجعها تقرأ بس انا باقرا اكتر بس مفهماها اني ماشيه معاها... هل ده كذب؟
  ","

   ده ممتاز ..
  
"
73245,"
   ابى رجل قاسي ، جاحد ، يرتشي ، يسب الدين ، يعامل امي بقسوة و يقذفها بالباطل ، بخيل المشاعر معنا و بخيل المال مع اقتداره ، دايما ما يختلق المشاكل و هو موجود و في عدم وجوده نكون في افضل حال !!
مش قادرة احبه ولا اطيعه ولا عايزة اتعامل معاه و مش عارفه اعمل ايه !! 
افدني اثابك الله
  ","

   إن كان كما تقولين = فهو يتحب على إيه !
   
   تجنبيه .. واحفظي نفسيتك وروحك ودينك.
   
   وسامح الله أمك التي لم تأخذ قرارا مناسبا في وقته واستمرت فيما تحسبه تضحية وهي جناية عليكم للأسف.
  
"
73246,"
   ياشيخي ، بستنى يوم الخميس علشان أدخل هنا أشوف الأسئلة وأطمن على صحبة الجنة، الدراسة بتذل ياشيخ ، وقت الأجازة بدخل هنا كل يوم ، أحب أطمنك ان دروسك كلها بنرددها وسط اصحابنا وبقولهم دايما اتعلمت ف صحبة الجنة كذا وكذا، جزاك الله عنا كل خير ، يارب تشوف الرسالة ياشيخ 🌸🌸
  ","

   رب يسعدكم ويحفظكم ..
  
"
73247,"
   رضيه عن لبسك ده
  ","

   وأنت ليه تبص عليا ؟! 😌
   
   (هو العنوان غلط .. بس أهو يعني حبيت أقولك غض بصرك .. هي اللي هتتحاسب على لبسها .. وأنت هتتحاسب على عنيك 👀).
  
"
73248,"
   امتي الانسان يستاهل الخير !!
  ","

   محدش يستاهل أي حاجة !
   
   ربنا هو اللي كريم.
   
   ألقاكم يا صحبة الجنة 💚
  
"
73249,"
   اكيد لو هى كده فعلا ، ف هى اكيد مش كده من فراغ !!!؟
  ","

   لا والله !
   
   طب ما 90 % من الصفحة هنا تهم من جنسكن للرجال .. وبجاوب عليها بإنصاف (كذا أحسب أو أسعى) = ما سمعتش حضرتك يعني معترضة وبتقولي حاجة ..
   
   طب ما الراجل اللي بيضرب ويشتم ويبهدل ويخون أكيد برضه مش من فراغ والست هي السبب .. هه إيه رأيك .. بنفس مبدئك العقيم ؟!
   
   أنا لا أتحمل الإجحاف والعنصرية من أي من الجنسين تجاه الآخر .. وتعميم الأحكام وعدم قبول الصواب لمجرد موقف مسبق واتهام معلّب جاهز !
   
   سبحان الله !
   
   لا .. الإنصاف بيقول إن زي ما فيه رجالة محتاجين فعلا يتحجر عليهم لأنهم أقرب للحيوانات في طباعهم، فأيضا فيه نساء لو كان شب النار فيهن أحياء حلالا لما كان كثيرا عليهن !
   
   وفيه طبيعيين من الطرفين .. فيهم مميزات وعيوب .. وخيرهم من يسعى لإبراز مميزاته وإصلاح عيوبه .. وهؤلاء هم محل النصح، وهم سبب استمراري هنا على الحقيقة.
   
   ثم أنا أجيب بما أراه أمامي .. لست منوطا بالتفتيش عما خلف ذلك؛ فمقامي مقام نصح واستماع لا قضاء. وأقصى ما أكتبه تحرزا: إن كان كما تقول .. إن كان كما تقولين ..
   
   فكرة بأه إنكن بتعرفوا تشتكوا أو أنكن كائنات متسائلة بالأساس أكثر من الرجال .. وده اللي مخلي معظم الآسك في كل حساباته من النساء = لا تعطيك الحق في التحفز ضد السائل لمجرد أنه رجل، أو بسبب مثلا أنك لقيت من أذاك فصاروا كل الرجال ولاد ستين في سبعين !
   
   اللهم ارزقنا القسط واجعلنا من أهله.
  
"
73250,"
   بارك الله فيك، والله ستدمع عيني، شكرا لك شيخي، والله سأدعو دايما لها، ولن يشغلني دعائها علي، دمت شيخي.
  ","

   أوبشن أنت ظالم وهدعي عليك وهيحصل فيك ويجرى = ده ثابت عندهن .. إلا من رحم ربك !
   
   بصرف النظر بأه عندها حق فعلا ولا لأ.
   
   المهم تكون أنت متأكد إنك ما ظلمت .. وتلقى الله بما بينك وبينه.
  
"
73251,"
   اجبني هنا ارجوك🌸🌸
  ","

   لا .. خيرا فعلت.
  
"
73252,"
   غ.س 
هنحب نفسنا ازاى واحنا بنذنب ليل نهار ومش بنتوب ؟!
  ","

   التوبة قمة حبنا لها !
  
"
73253,"
   اسم الفيلم المفضل لديك...?!
  ","
  cast away !
  
  شفته ييجي ميت مرة .. ولسه بشوفه وهشوفه ..
  
  الوحدة .. الإصرار .. النبل في الوداع .. الأمل في القادم ..
  
  وأن الحياة دوما تستمر.
  "
73254,"
   شيخ..  هو احنا منتحبش؟!
  ","

   لو حبينا نفسنا صح !
  
"
73255,"
   يا شيخ محمد انا طالب ثانوي السنة الاولى لسه .. من 1 ابتدائي وانا عيشتي ودراستي وصحابي ف السعودية .. نزلت مصر ومش قادر اتاقلم ومعملتش صحاب ومقرر معملش .. هل قراري دا صح ولا غلط ؟ وانصحني ازاي اعرف اعيش هنا !! خصوصا بعد النظام الجديد بتاع التاب !!
اتمنى الرد ف اسرع وقت . 🖤
  ","

   والله يا حبيبي مقدر وضعك جدا .. دي أصعب مرحلة بيعيشها اللي اتربى بره ومطلوب منه يتأقلم على وضع جديد عليه !
   
   عموما .. هتلاقي أصحاب مناسبين بإذن الله .. العبرة مش بالعدد، يكفيك واحد ولا اتنين ..
   
   ركز على مصلحتك ومستقبلك أهم حاجة .. مصر مش سواد، فيها حاجات حلوة كتير .. ويوم عن يوم هتاخد على الوضع بإذن الله.
  
"
73256,"
   الحمدلله و يعلم الله اني حتي قبل انهاء الامر كنت احاول و في نهاية الامر بعتت لي رساله تتهمني فيها بعدم الرجوله رغم اني طلبت منها ان لا ننسي الفضل
  ","

   الحمد لله الذي نجاك.
   
   عوضك الله خيرا 💚
  
"
73257,"
   لي كل رد ع الحاجات المتعه نفسيا
اننا نتجاوز ونكمل حياتنا ماشي نتجاوز والحياه بتمشي
لكن بيفضل جوانا تأثير نفسي وبيدمرنا مع الوقت
  ","

   يا نساعد نفسنا نتعافى .. يا هنحتاج استشارة نفسية !
   
   كلنا نحمل من الذكريات ما هو كفيل بتدميرنا إن توقفنا معه أكثر من المطلوب.
  
"
73258,"
   معلايش ي شيخنا تقولي ع طريقه امنع فيها شخص متجوز انه يكلمني واني ابقي قويه واحطله حدود ب العلم تقدر تقول كنا معجبين او بنحب بعض قبل ميتجوز 
لان كل مره بقوله خلاص مينفعش نتكلم تاني يقولي انتي السبب  انتي مدتنيش فرصه وبيطلعني غلطانه ودا بيتعبني وبيخنقني
  ","

   زرار جميل ومريح اسمه = بلوك !
   
   أي حاجة غير كده = عك.
  
"
73259,"
   خطوبة صالونات استمرت اشهر قليله كنت لينا معها و مراع و ناصح رغم اني لم احبها و هي احبتني تكررت منها الاهانات و تكرر مني العفو و النصح و فاض بي مع اخر اهانه فطلبت الانفصال و بنفسي منها شرخ عميق بكت كثيرا فعدت و طلبت وضع حدود لاصلاح العلاقه منها عدم التجاوز بصرامه حاولت الاصلاح فشلت هل ظلمت و قسوت ؟
  ","

   إن كان كما تقول = فالفراق أفضل الحلول !
   
   هناك نمط حبه مؤذي .. يكثر الاعتذار، ولا يكف عن الأذى ..
   
   البعد حل حتمي.
  
"
73260,"
   ‎انا لسه قايم من النوم مفزوع وكنت بحلم بوالدي وهو كان بيزعقلي وبيضرب في جامد، زي بالضبط ماكان بيعمل في وانا صغير، والحلم اثر علي سلبيا وخلاني افتكر الحياة الصعبة الي فيها ضرب واني مليش ذنب اني ابقا كدا، وانا دلوقتي قاعد لوحدي في الغربة كمان وبعيد عنهم ودا ماثر علي اكثر..
  ","

   مقدر جدا حروفك دي !
   
   تجاوز حبيبي .. وكمل حياتك ..
   
   واتعلم تتجنب ده أهم حاجة بعد كده .. في نفسك، وفي أولادك.
   
   أنت الآن بأمان، بإذن الله.
  
"
73261,"
   قطوف تمتنع 
اتخطبت ...واتفقنا اتفاق رجع فيه ففركشت الخطوبة بعد ما فركشنا ما كملش شهر وخطب وبعدبن سابها وفاضل على فرحهم اسبوع وحاليا عايز يرجعلي...رأي حضرتك؟؟
  ","

   بجد محتاجة تسألي ومترددة ؟!
   
   أنا أحيانا بستغرب فعلا بتفكروا ازاي !
  
"
73262,"
   بصراحه مستغربه السؤال جدا ده بيدل ان الشخصيه بتاعتها مش مرنه ابدا في التعامل انا لما كتبت الكتاب وخطيبي قالي هجيبلك تليفون قولتله لا هات الايفون اللي معاك وانا راضيه 😂😂وخدته منه
  ","

   ونعم الرضا 😅
  
"
73263,"
   هي الهدايا بين المخطوبين تجوز أصلا؟
  ","

   الهدايا أصلا حرام 🥺
   
   رواه بخيل جلدة .. بيستهبل.
  
"
73264,"
   غ.س مش فاهمة
  ","

   يعني الموبايل بالنسبة لك مجرد هدية بين دهب وشيكولاتة وعيديات وورد يا إبراهيم.
   
   أما الموبايل بالنسبة لنا فمن الحاجات النادرة اللي بيطبطب بها الرجل على نفسه، ومن مفردات برستيجه بين زمايله والناس ما دام قادر يجيب أحسن حاجة.
   
   فلما يجيبلك موديل كويس بس أقل من بتاعه فهذا لا يعني أنه لا يحبك أو مستخسر فيك.
  
"
73265,"
   خطيبي عاقدين  لما اتخطبنا جابلي فون  كهديه ماركه كويسه ولما بعدها  لنفسه جاب أغلى ماركه وانضف حاجه نزلت السوق هل من حقي اتضايق ف نقطه زي دي ولا لا.. هل تنم عن حاجه ف شخصه ؟
  ","

   لا أبدا !
   
   هو شايف الموبايل مش حاجة أساسية .. دي هدية من ضمن هدايا تانية كتير جابها ولسه هيجيبها .. أما هو فالموبايل يمثل له حاجات كتير، من ضمنها مظهره في شغله وكده.
  
"
73266,"
   شيخ محمد خطيبي بيحبني جدا وبيتمنالي الرضا وخلوق وملتزم وبيحترمني انا واهلي فيه صفات كتير جميلة بس هنتجوز ف ايجار والحتة دي كل ما افتكرها اتضايق واحس انها هتكون بهدله عليا ف المستقبل أعمل ايه انصحني
  ","

   آه طبعا بهدلة !
   
   حتى اللي عايشة في ملك كده ومعاها واحد نذل لا يتقي الله بتبقى مبسوطة كده وما بتتمناش ربع اللي أنت فيه ولا حاجة.
   
   هتقولي وليه مش الاتنين ؟
   
   هقولك عمر الدنيا ما بتكمل.
   
   فاحمدي ربنا واشكري فضله إن ابتلاءك جه في كده .. وياما ناس عاشوا وماتوا في إيجار .. في سعادة ورضا وراحة بال.
  
"
73267,"
   ي شيخنا انا حبيت شخص بس محصلش نصيب وهو اتجوز بعد كدا رجع وبيتعامل كانه محصلش حاجه ولا ف اي تغير بس انا كل مكلمه اتعب نفسيا وساعات بضعف ومبعرفش مردش 
اتصرف ازي ي شيخناا 😭😭 لا عارفه ابعد ولا ينفع اقرب
  ","

   أنت عارفة وصفك إيه الوقت في العلاقة دي ولا أجرحك به ؟!
   
   أرجو تحفظي ما بقي لك من كرامة وتبعدي عن هذه العلاقة.
  
"
73268,"
   انت منين يا شيخنا وحاليا ساكن فين ..
  ","

   المنصورة / فيلادلفيا.
  
"
73269,"
   شيخنا 
اكرمك الله

هل لو وجدت امرأة علي ادب وحسن وخلق ولكنها تكبرني بعام او اقل اتقدم ام لا
حيث ان هناك اعتراض داخل الاسرة ان السن يجب ان تكون اصغر لا اكبر
والحقيقة نادرا ما اجد من يتوفر فيه ما ابحث عنه
  ","

   توكل على الله.
  
"
73270,"
   حضرتك ي شيخ بتقول لو مش حاسة باحتياجها تجاه الزاويه دي يبقى مش طبيعيه... 
يعني احساسي انا ك طالبة أولى جامعه بالفراغ او باحتياج الحب حلالا يا شيخ وتفكيري في الموضوع دا مفهوش مشاكل؟!
  ","

   إحساسك واحتياجك طبيعي جدا .. وعلامة صحية كمان !
   
   المهم تعرفي تحاوطيه وتسيطري عليه وتصبريه وتلجميه بالتقوى.
   
   وبلاش تفكير زيادة وأحلام يقظة عشان بتضيع وقت عالفاضي.
  
"
73271,"
   زوجتي (عاقدين) بعتتلي على الواتس كنت في الحمام ولما خرجت لقتها باعته "" أنت منفضلي ليه"" انا كلمتها وقولتلها اني كنت في الحمام وبعدين بقولها إن كلمت منفضلي دي عيب مينفعش راحت قايلة وايه يعني عادي روحت انفعلت قولتلها لا عيب ومينفعش تقوليهالي راحت قائلة وهي مش عيب وانا مش غلطانه. 
انا كده غلطان؟
  ","

   الكلمة مش عيب !
   
   لكن من حقك تقولها ما بحبش الكلمة دي .. بلاش منها لو سمحت.
   
   وأنت أدرى بزوجتك .. هل ده نسق شخصي عندها باستمرار ولا ده رد سببه عدم حسن اعتراضك بس !
   
   وفقكما الله.
  
"
73272,"
   فضلاً شيخنا أجبني !!! السلام عليكم شيخنا أنا عندي 29 سنة لازلت ادرس بالخارج ولم ارتبط بعد. محيطي ضغطين عليا اتجوز شب أنا مش مرتحالو ولا هضماه ساعات أفكر أوافق بس بسبب عمري وإنعدام الفرص ثقتي بربي كبيرة وطموحي كبيرة هل أواصل الرفض أو أرذخ :/
  ","

   عندنا مثل بيقول:
   
   يصوم يصوم ويفطر على بصلة !
   
   الزواج يا يسعد القلب ويكمل الروح .. يا قلّته أحسن.
  
"
73273,"
   طب ليه اهلنا مش بياخدونا في حضنهم حقيقى الدنيا بتيجى علينا كتير وبنحتاج حد يطبطب علينا وياخدنا ف حضنه بس مش بنلاقى ودا بيزود التعب اكتر نعمل اى بس ؟؟!
  ","

   طبعا بيزود التعب وهما هيتسألوا ويتحاسبوا على ده أمام الله !
   
   بس مش معنى تقصيرهم إنكم تضيعوا نفسكم ..
   
   لأن اللي جاي من بره في غير حلال مش غذاء .. بل سم قاتل.
  
"
73274,"
   هو عادي تكون بنت وسنجل وبتدرس وعندها جفاف😒
  ","

   ده الأصل !
   
   لو مش حاسة باحتياجها للزاوية دي = تبقى مش طبيعية.
  
"
73275,"
   غ. س خاطب وعندو ميول عاطفي وماسك نفسه بالعافيه والفرح لس 8شهور يعمل ايه
  ","

   يثبت ويصبر ويحمد ربنا على النعمة !
   
   كلها كم يوم ..
   
   إخوانك بيوعانووو يا أخ حمدي.
  
"
73276,"
   هتفرق ف ايه كله جفاف واكتئاب مش حوار يعنى 😂
  ","

   طبعا بصرف النظر إن التعليقات كلها جاية من السناجلة الغلابة .. وكأن الإجابة يا عيني لمست جرحهم 🥺
   
   فهي تفرق ..
   
   لو خاطب أو متزوج فمحتاج يشتغل على نفسه .. ويحط إيده على سبب الجفاف ده ويعالجه عشان يسعد في حياته، ويُسعد شريكه.
   
   أما لو من بقية الشعب فبنقوله ده طبيعي جدا .. وأنت زي الفل .. كل كويس ونام بدري .. واشغل بنفسك بنشاط ينفعك .. ولعل الله يمن على الجفاف بغيث حلال يحييه 🤲🏼
  
"
73277,"
   حضرتك لما حد بيعترف انه عمل ذنب رد فعل بيكون بينك وبين نفسك ايه ؟
  ","

   ببكي !
   
   ببكي خوفا على نفسي وطمعا في ستر ربي وعفوه.
   
   ببكي شفقة على أخي ورغبة في نجاته.
   
   ببكي تعجبا من لطف ربي ورحمته بنا وصبره علينا.
  
"
73278,"
   هو اللي عنده جفاف عاطفي يعمل اي؟؟؟؟
  ","

   يعني خاطب أو متزوج وحاسس عنده جفاف ؟
   
   ولا سنجل غلبان وبيعاني وبيحلم زي الشعب كله ؟!
  
"
73279,"
   ماهو افضل شيء في يومك؟
  ","

   الرضا 💚
  
"
73280,"
   يوما ما....
  ","

   سنلقى الله !
   
   حقيقة وكل ما سواها زائل ..
   
   اللهم على خير حال يرضيك.
  
"
73281,"
   يا شيخ محمد عندي مذاكره 😅😅قول ألقاكم يا صحبة الجنه عشان اقفل بضمير مرتاح 😅😅
  ","

   ألقاكم يا صحبة الجنة 💚
  
"
73282,"
   إيه الاڤورة دي ده دكتور يعني غالبا رد عادي مجاملة مش أكتر متكبروا عقلكوا شويه
  ","

   يبقى أنت اللي قلتيله بحبك 🙊
   
   الحقي يا خطيبته .. الحقي ياللي نايمة على ودانك.
  
"
73283,"
   سَيستجيب، ويبكَي عيناك من الفرحة سيتحقق حلمك أمام عيناك وستتعجب من رحمته وقدرته❤
  ","

   الكلام ده على ظاهره الطيب .. لكنه مجرد مشاعر ساذجة، ياما لبّست ناس وضيعتهم !
   
   هيستجيب .. لكن حسب مشيئته وحكمته هو سبحانه، مش حسب تصورك أنت.
   
   مش لازم تبكي عيناك من الفرح .. بكاء الرضا أنفع لك ..
   
   حلمك مش شرط يتحقق أمام عينيك لعل الصبر عنه هو ثمن أن تحيا تأويله في الجنة !
   
   الدنيا مش دار عدل ولا دار استيفاء يا جماعة بالله.
   
   الدنيا دار ابتلاء وصبر ورضا .. وتصبر بالمتاح من النعم حتى نلقى مولانا سبحانه.
  
"
73284,"
   انا التانيه المكتوب كتابها وفعلا ي شيخ لما قولتله ع غض البصر قبل كدا قالي نفس كلامك اني نكديه واوفر ومش واثقه فيه كلامك حقيقي ونصيحه الي مش عاجبك من الاول امشي احسن بدل متفضلي والوقت مش ف صالحك
  ","
  ….
  
  مع ملاحظة برضه ما تعيشوش دور حرس الحدود وتكوني مركزة بس مع عنيه رايحة فين .. عشان ده هيسلبك ثقتك في نفسك !
  
  يعني لو الأصل إن الولد مصلي وبيعاملك كويس = ففيه هفوات عديها وما تقفيش معاها كتير.
  "
73285,"
   غير السائلة يا شيخ محمد ..و لو متقدملى شخص بيدعى انه بيحبنى و متمسك بيا لكن اما دخلت الاكونت بتاعه لقيته مع زمايله فى الكومنتات كده و ايموشنز بقلوب و كلام حلو ..الفت نظرة و لا ارفض وخلاص ""لانى فعلا غيورة جدا ""
  ","

   غيورة جدا = ارفضي بلا تردد.
  
"
73286,"
   ي شيخ مش لازم كل الناس تكون زي بعضها يمكن هو فعلا شايفهم زي اخواته بحكم انه اكبر منهم
  ","

   هنا بأه جيت لحكم الدين !
   
   والدين بيقولك حرام بنت تقول لأجنبي عنها بحبك .. أيا كانت المبررات ..
   
   وحرام تتكلم معاه دون ضرورة ودون فائدة ..
   
   الوقوع في الغلط حاجة .. وشرعنته والدفاع عنه حاجة تانية ..
   
   اغلط .. بس اعرف إنك غلطان وعكاك كمان ..
   
   فهذا يرجى لك معه أن تفيق وتتوب !
   
   أما تدافع بالباطل = يبقى بتستهبل.
   
   هو لو اتجوز أي واحدة منهم هيخلف منها عادي جدا .. فبلاش نضحك على بعض.
  
"
73287,"
   مش هيتغير لو لفتت نظرة ؟
  ","

   هيشوفها نكدية ومش واثقة في أخلاقه !
   
   ودول طالباتي وزي إخواتي الصغيرين وكده.
   
   دورها ترفض ده أو تتأقلم معه.
   
   (وطبعا مش بنصح بالتأقلم مع وضع معكوك كده، لكن ده قرارها هي .. بس أنا اللي شفته في الجامعة مؤخرا بين المعيدين ومدرسين الكورسات وبين البنات فعلا حاجة قتلت الخيال .. رب يحفظنا).
  
"
73288,"
   بعد ٦ سنوات كسرني وتخلى بلا سبب فقط أنه ما عاد يريد أن يكمل
أشعر بأني سأفقد عقلي لشدة ما أشد
أرشدني
  ","

   اللي تربط نفسها بواحد 6 سنين أيا كانت المبررات = معندهاش عقل أصلا !
   
   (معلش .. عارف مش ناقصة .. بس للأسف أنت اللي جنيت على نفسك .. عموما تجربة وعدت، وعلى أد ما خدت فأكيد هتطلعي بدروس .. وهتتجاوزيها بإذن الله).
  
"
73289,"
   خطيبي بيصلي وكل حاجه بس دكتور جامعة وتعامله مع البنات في نظري أوفر شوية 
بنت تقوله في تعليق بحبك ويعمل أحببته 
ويرد علي تعليقات من هذا يا جميلة وهكذا وانا بغير غير أن تعاملي معاه قليل مراعاة الحدود الخطوبة مش عارفه اكلمه ازاي
  ","

   وهيفضل كده !
   
   فانظري ما يناسبك.
   
   (أنا هنا بجاوب بواقعية .. مش دوري أقوله حلال وحرام، وإن دي مياصة بنات وكده .. ده طبعه وطريقته اتفقنا أو اختلفنا .. وهي أدرى بنفسها وبطاقتها).
  
"
73290,"
   💔
  ","

   عادي !
   
   المهم يكون بطريقة آمنة ومريحة لكليهما.
  
"
73291,"
   مش ادمان هوا زاد بعد كتب الكتاب يعني بيشوف فديوهين تلاته مدته دقيقه او دقيقتين كل يوم وف ايام مش بيشوف بيصلي وبقرا قران ومع ذلك بيشوف ؟
  ","

   وأنت اللي عرفك التفاصيل دي كده ؟!
   
   عموما اعملي حسابك إنه هيفضل يشوف بعد الزواج !
   
   ثم قرري ما يناسبك ..
  
"
73292,"
   انا عارفه والله بس نفسي اعرف الحكم وببعته بقالي فترة لكن مفيش رد
  ","

   جائز .. بلا خلاف.
  
"
73293,"
   لو باشاره هنا وانا هفهم ؟
  ","

   أيوه طبعا سبب كافي .. سيما لو واصل لمرحلة إدمان ومفيش وازع يمنعه !
  
"
73294,"
   هو احنا لازم يبقي عندنا نقطة ضعف
  ","

   أنت ضعيف .. لأنك بشر !
   
   والموفق من استطاع تجاوز ضعفه أو إلجامه بتقوى تمنعه من السقوط .. أو تهبه سرعة العودة إن سقط.
  
"
73295,"
   من الحاجات الحلوة هنا في الصفحة ان حضرتك في اليوم ممكن ترد على سؤال سهل و بسيط و ترفه عن نفسك بيه بحس اني بفرح لما الاقي حضرتك بتهزر معانا 🌼
  ","

   بيزعلوا .. ويقولوا سايب الأسئلة المهمة !
   
   طب يعني أزعل يعني 🥺
  
"
73296,"
   لا عندنا كان جبنة بخيار ياشيخ 😂
  ","

   مش هتفرق !
   
   كلاهما كان بيبوش في الكيس لوقت الفسحة وتطلعه حتت.
  
"
73297,"
   هما كانوا بيضحكوا علينا ويقولوا معمول من الفيران ليه 🤔😂
  ","

   عشان ما نتبطرش على سندوتش الجبنة بطماطم 🥺
  
"
73298,"
   سلام عليكم .. سؤال وإن رأيته فذاك من الله من فضله علي كي يبتدأ طريقي .. كون أنت يا شيخ لي أخ .. بل الأخ الأكبر فكيف تحب أن تراني .. نتكلم عمي بقي دلوقت انا ايه الحجات اللي مفروض احافظ عليها وتبقي ثوابت عندي لحد م اموت وازاي اساعد نفسي اني اطلع من الدنيا بأقل خسائر ..
  ","

   شوف يا غالي ..
   
   1) الصلوات الخمس في جماعة.
   
   2) ورد يومي من القرآن (ولو ربع).
   
   3) ذكر الله ملازم للسانك.
   
   4) صلاة بالليل ولو ركعة الوتر.
   
   5) خلق حسن وقلب سليم للمسلمين وعدم اغترار أبدا بأي طاعة.
   
   6) غض بصرك وجاهد شهوتك.
   
   7) اشتغل ولا تطعم إلا حلالا.
   
   الله يرزقني وإياك .. بهذه تبلغ النجاة إن ثبت، بإذن الله.
  
"
73299,"
   كورن فلكس اي بس مفيش أحلي من العيش الناشف في اللبن من إيد ست الكل😍
  ","

   ورشّة سكر الله وكيل !
   
   أنا أصلا عرفته على كبر .. أنا من الجيل اللي اتربى على إن اللانشون معمول من الفيران اللي في مكاين المصنع 😃
  
"
73300,"
   هو ممكن حضرتك تقولي لو مش هترد ع سؤالي بدل ما كل شوية ببعته
  ","

   مفيش تعمد لعدم الرد على حضرتك !
   
   أنا معرفش شخص السائل عشان أطنش سؤاله.
  
"
73301,"
   22 سنة يا شيخنا ، شغال جمب دراستي و قدرت اكون مبلغ مش بطال ، أخذ الخطوة أم تؤخر ، و أحسبها علي خير و قدر من الخلق و الدين
  ","

   توكل على الله 💚
  
"
73302,"
   طب أنا 21 وحبة شهور وفي رابعة بيطري والكلية مسوحانه فهاه بقي 🤭😂😂🤝
  ","

   وفيه امتحانات ومواد ما اتلمتش !
   
   فطبعا الست ملهاش غير بيتها 🤷🏻‍♂️
  
"
73303,"
   حساب نتفلكس ؟
  ","

   أنا آخري كورن فلكس .. بحبه بالفواكه أوي 😃
  
"
73304,"
   حضرتك في لايف كن رجلا قولت ان السن دا سن عدم اكتمال نضج و عدم حسن تقييم للأمور هل دا معناه إن انا كبنت اتريّث شوية في الإقبال على خطوبة و استنى لما أخلّص جامعة او علي الأقل اوصل 21 سنة؟
  ","

   أيوه ده رأيي !
   
   قبل 20 ده مش سن ارتباط خالص .. ده سن تعيشوا مرحلته وتبنوا فيه نفسكم إيمانيا ومعرفيا.
  
"
73305,"
   الشكل مهم فى اختيار شريك الحياه ولا افتري عشان برفض ناس كتير ؟
  ","

   مهم طبعا !
   
   لكنه نسبي .. حسب ذوق ورغبة كل واحد ..
   
   المهم نكون منطقيين وواقعيين .. وعارفين إن الدنيا مش بتكمل.
  
"
73306,"
   بالله اجبنى انا كان فى زميل ليه بيحبنى من اعدادى وجه فى ثانوى قالى وقالى انه عايز ياخد كلمه منى عشان يعرف هستناه وبحبه ولا فنا قولتله ان احنا عيال واكيد مشاعرنا هتتغير وانا مقدرش اوعدك بحاجه مش فى ايدى وخلى موضوع للنصيب حاليا بيتقدم ناس وواغقت على حد بس الموضوع متمش شوفته بالصدفه القيت السلام مردش
  ","

   ولا فاكرك أصلا !
  
"
73307,"
   مخطوبين حالياً كنا سوا في الكلية وحاليا في الامتياز هو بيشتغل عشان نبقى سوا فوق ١٢ ساعة في اليوم وكذا حاجه رغم كده أهلي دايما بيحاولوا يكسروني من ناحيته ويصغروه في عنيا والحاجه اللي يجيبهالي يقولوا كان المفروض جاب احسن منها وانا بتدمر نفسياً من كلامهم وهو بيعمل المستحيل عشاني تعبت مش عارفه اعمل ايه
  ","

   حل من اتنين:
   
   - تطنشي كلام أهلك ده تماما وما تسمحيش له يسمم فرحتك بأن فيه حد حلمه وسعيه وتعبه عشان قربك.
   
   - تتركي الكريم الصادق .. وتنتظري اللي تفرح هداياه أهلك !
   
   أي كلام غير كده ملوش لازمة.
   
   (أنا طبعا مقدر ألمك ومش بتهمك .. كتر الزن مقرف ولو مش مقتنعين به .. بس حبيت أجيبلك من الآخر).
  
"
73308,"
   زوجي شتمني المفروض اعمل ايه رغم انه كويس معايا معظم الوقت ودي اول مره ؟
  ","

   عيب يا جماعة والله !
   
   ما ينفعش دقائق حياتكم تجروا بها كده على بره علطول ..
   
   الاستشارات بتكون لعادات مستمرة تكدر الحياة وعصية على العلاج ..
   
   أو مشكلة قائمة أو حتى متوقعة بمعطيات واقعية ومنطقية !
   
   أما موقف زي ده أي حد فينا -حتى اللي بتسأليهم- ممكن يقعوا فيه تحت ضغط ما، أو حين ضعف ما، أو بسبب مش عارفينه ممكن تكوني أنت عاملة فيه مصيبة = فحله تنتظري وقت صفا بينك وبين زوجك وتتكلمي معاه .. تتلاوموا وتتعاتبوا وتاخدي حقك تالت ومتلت بطريقتك كزوجة وحبيبة .. وما دام ده مش طبعه فهو أكيد زعلان أكتر منك وأكيد واخد عهد على نفسه ما يعملهاش تاني .. وأنت بذكائك تساعديه على كده وترسخي احترامك والإحسان إليك جواه !
   
   ربنا يهدّي سركم.
  
"
73309,"
   اذا كان جسد المرأة ولبسها سببا للتحرش بالواقع فما سبب التحرش في مواقع التواصل ؟
  ","

   سبب التحرش الأول = الجرأة على حدود الله !
   
   وإلا فالمتقي لن يلتفت لعارية في الواقع .. أو يفتنه بهرج المواقع.
  
"
73310,"
   عندما ضاق بك الحال من الذي وجدته الى جانبك؟
  ","

   وجدت رعايته تحوطني من كل جانب !
   
   وطامع فيه بلا حد .. حتى ألقاه ..
   
   الله.
  
"
73311,"
   مين ابن الحلال اللي دعالي ؟!

طب ركز معايا شوية بالله 😃
  ","

   والله يا جماعة اليوم بعد العشاء والساعة الوقت عندنا 11:11 بالليل فاجأني حبيب مصري من جيران المسجد بدعوة للعشاء .. وأكلني محشي وشوربة لسان عصفور 🥺
   
   إي والله محشي ولسان عصفور في أمريكا .. ياما أنت كريم يا رب ..
   
   اللهم ورجائي ودعائي 🤲🏼
  
"
73312,"
   ضع صورة لأفضل معلم سياحي في مدينتك بالنسبة لك.
  ","
  Philadelphia .. state of brotherly love 😍
  
  ألقاكم يا صحبة الجنة 💚
  "
73313,"
   رسالتي ديه من التجربة بقول للشباب و البنات احرصوا انكم تغضوا بصركم كويس و ما تركزوش مع أي حد من الجنس الآخر أبداً و لا تخليله حجم ضئيل من انتباهك و احرصوا ان ما يدخلش قلبكم أي حد عشان لما نيجوا تتجوزوا تختاروا بمزاج و تقدروا تستغنوا عن اللي أدامكم بسهولة
  ","

   لو مش مناسب ..
   
   صدقت 👍
  
"
73314,"
   ببقي ببعت وعارغه ان حضرتك مضغوط وممكن متشوفش رسالتي ومش هترد 
بس برضو بفرح لما بلاقيك رديت ع رسايل تانيه

اسكت عشان حضرتك مضغوط لا ببعت تاني
هنا بيتنا كلنا ولقينا فيه اللي محدش قاله لينا ف بيوتنا للفعليه 

جزاك الله عنا خيرا عن تصحيح نفسيتنا وتقويم سلوكنا 
جزاك الله خيرا جزاك الله خيرا
  ","

   الله يجبر خاطرك ..
   
   الحمد لله رب العالمين.
  
"
73315,"
   ف لايف انهارده ؟ 😍
  ","

   لايف الدرس نعم .. على صفحة المسجد ..
   
   ممتن للناس اللي بيتابعوا .. الله يتقبل منا ومنكم.
  
"
73316,"
   هنا ؟#؟
  ","

   لازم تعرفي تنسي وما تشغليش بالك !
   
   نصيبك هيجيلك .. مش هتاخدي غيره.
  
"
73317,"
   ازيك يا ابو انس يا رب تكون بخير ، واحشني والجيش عنك مانعني، دعواتك ال3 شهور الباقيين يعدوا علي خير وخلي الناس هنا تدعيلنا ❤❤
  ","

   الله يتم عليك بخير حبيبي 💚
  
"
73318,"
   هما الاهل ديما بيكونو صح
  ","

   لأ .. ولا أنتم بتكونوا دايما صح !
   
   لكن بالمقارنة .. فغالبا هما بيكونوا أفهم منكم للواقع.
  
"
73319,"
   ألاقيه فـ معرض الكتاب بالكويت ولا ؟ لو موجود هروح مخصوص يا مولانا 🌸
  ","

   موجود أيوه.
  
"
73320,"
   يا شيخ كان ابن عمي وقولتله اني مجبورةومضروبة وينسحب هو ويطلع شهم،هددني وقالي لو محبتنيش  هروح اقولهم انك حكتيلي وهتتجوزيني غصب وهضربك وهتروحي لأبوكي يضربك ويرجعك ليا تاني 
 ووقفت قدامي والدي وقولتله أقتلني أنا مش هتجوز الشخص ده 
وبس محدش قدر يجبرني تاني
محدش هيدافع عنك 
دافعي عن نفسك يا بنتي
  ","

   برافو عليك .. برافو !
   
   يا ريت الباكيات هنا ضعفا يتعلمن .. لأني لا أنا ولا غيري هنقرر نيابة عنكن الصراحة.
  
"
73321,"
   يا شيخ انت مطنشنى صح ؟ قول اه
  ","

   آه 😛
  
"
73322,"
   لو سمحت يا ابو انس اقدر احصل على كتاب صحبة الجنة منين ف مصر
  ","

   عملت الكتاب .. وكنت هايل ..
   
   تواصل مع دار البشير ..
   
   وآدي الرابط:
   

    https://www.facebook.com/Dar.Elbasheer1987/
   

   إيه تاني 😁
  
"
73323,"
   عايزين نذاكر 🙂😂
  ","

   طب وأنا مالي 😌
  
"
73324,"
   يبقى تجوز يا مولانا وفكك من الأكل الجاهز دا أنا شب بس أيام العطلة أنا الي أجهز الفطور والغدا دا الطبخ تسلاية جميلة كأنك بترسم لوحة فنية😊❤
  ","

   يعطيك العافية 😃
  
"
73325,"
   فعلا أنا متجوزة ف محافظه تانيه والحمد لله معوضني عن كل حاجه اكني مع ماما و بيساعدني في إني أجيب حاجة البيت وكدا عشان كدا لما بيسافر بحس فعلا بالغربه وأني وحيده وإن فعلا هو سندي بعد ربنا 
أهم حاجه فعلا إنه يكون عنده دين وخُلق 
هيصونك ويتقي ربنا فيكي
ربنا يرزق جميع بنات وشباب المسلمين أزواج صالحين
  ","

   اللهم بارك ..
   
   الله يسعدكم .. دنيا وآخرة.
  
"
73326,"
   التليفون بيظجطط انك رديت عليا🙂💜..ربنا يجبر بخاطرك يارب ويبارك فيك ويرزقك الفردوس الأعلى...بحبك فى الله...والأسك من غيرك ولا حاجة...
  ","

   حبيبي يا دفعة 😍
  
"
73327,"
   يبقى تمسك كتاب نوال العالم وتبلش تذاكر كويس شيخنا أنت طيب ونفسك في الأكل أكيد هيبقى طيب مثلك 😁❤
  ","

   دشرني من هالدواوين 😌
  
"
73328,"
   انا بحب اقعد لوحدي علشان اطبخ بمزاجي😂😂😍😍
  ","

   اللهم لا حسد 🥺
  
"
73329,"
   يا شيخنا،خطيبي مريض قلب،اتخطبنا وأنا كنت بحبه مسبقا وعارفة بمرضه،من أهم الحاجات وأنا بتعامل معاه إني أراعي نفسيته جدا وآجي ع نفسي عشان صحته محتاجة كدا، والله ع قلبي زي العسل واشيله ف عيني كمان،بس انا ساعات بغلط ومش بسيطر ع نفسي وانسى انه صحته اهم من شكواي، نصيحة حضرتك إزاي اتحكم فالموضوع عشان مضرهوش
  ","

   سؤال شائك جدا .. وطنشته كتير جدا .. من كم يوم وأنت تكررين إرساله !
   
   لأن الإجابة هنا مسؤولية .. مخيفة ..
   
   فيه نبل لامع طبعا بين حروفك .. لكن هل يا ترى واثقة فعلا من طاقتك إنها هتكمل ؟
   
   المشكلة إن الحالات دي الوقوع فيها بوسط الطريق بيكون مدمر للطرفين ..
   
   اللي خوفني كلمتك:  ""باجي على نفسي"" !
   
   اللي بيبذل برضا وتأقلم مع الوضع بيكون مرتاح أو على الأقل متفهم ..
   
   أما اللي بييجي على نفسه أو حاسس بإنه بييجي على نفسه للأسف بيقع ومش بيقدر يفضل في هذه الحالة !
   
   فبعيدا عن الحالة الشعورية الجميلة في سؤالك .. أرجو تقفي مع نفسك بصدق وتشوفي أنت فعلا هتقدري على إيه !
   
   أنا مش بهزك .. أو بدفعك لأي قرار .. وده سبب أصلا إني كنت مطنش سؤالك اللي أرسلتيه فعلا حوالي 200 مرة .. لكن مقتضى الأمانة هنا إني أنصحك بس تعيدي حساباتك عشان تاخدي الخيار (أيا كان) اللي يكون مريحك ومش ظالمك ولا يظلم الرجل -شفاه الله وعافاه- بعدين.
  
"
73330,"
   انت مبتعرفش تطبخ لنفسك يا شيخ؟ معقولة سنين الغربة دي كلها متعلمتش خالص؟
  ","

   علّم في المتبلم ☹
   
   العبرة مش بالغربة .. ياما ناس ما سافروش أصلا وأساتذة ..
   
   العبرة بالاستعداد .. وأنا كسول في هذه الزاوية حد التنبلة 🐼
  
"
73331,"
   ازاي مايتفهمش ان ده تقليل مني
  ","

   قلت وسيط حكيم يعززك !
   
   وإلا فلا.
  
"
73332,"
   لحمه ف رز ياشيخنا😂🔥
  ","

   وشوربة لسان عصفور 😭
  
"
73333,"
   يعني ايه حب ياشيخنا ؟
  ","

   يعني أنا جعان .. ونفسي آكل أكلة سخنة 🥺
  
"
73334,"
   حدث خلاف أو سوء تفاهم أدى الى انفصالي عن خاطبي (من طرفه) ، أنا مترددة في توسط أحد للإصلاح أن يكون هذا سعي مني لشر صرفه الله عني وأنه ينبغي لي أن أرضى بما كان.. هل أنا مخطئة، وماذا علي أن أفعل
  ","

   لو فيه ظلم لك = يرفعه وسيط حكيم، يعززك ويبين الحقيقة .. حتى لو مش هيرجع !
   
   لكني أحب بياض الصفحات .. ولو افترقنا.
  
"
73335,"
   غ.س..

أبو أنس...ان شاء الله داخل الجيش...متحمس للتجربة الحمد لله..بس ازاى اجدد نيتى بحيث مش ازهق مع كل ساعة جوا..

وكنت بحب اسيب لحيتى دلوقتى بحلقها عشان الكشوفات ولسه فى الجيش وده شئ بيخلينى حزين جداا..هل ده حرام...بالله عليك تفيدنى..
  ","

   مش حرام .. معذور ..
   
   فترة وتعدي بإذن الله .. اجمد كده وأبشر ..
  
"
73336,"
   يا شيخنا الدكاترة النفسيين مبيتكلموش بالدين و بيفصلوا الدين عن شغلهم هو بيتكلم من منطلق نفسي مش اكتر مش معناه انه بيهاجم الدين
  ","

   هنا مضطر أقول آسف .. احنا مسلمين قبل أي حاجة !
   
   ومفيش راحة للنفس بعيدا عن الدين.
   
   أيوه فيه مساحات بيسكت عنها الشرع لأنها مش مساحات تصادم أصلا .. وقلة الفقه بالشرع في الأساس هي اللي بتصدرها على إنها مساحات تصادم وغربة وكده.
   
   أما تنحية الشرع وأحكامه تماما بأي حجة = فلا بارك الله في مثل هذا الطرح، ولا في حججه.
  
"
73337,"
   ايه اللي يطمن بنت انها تتجوز ف محافظه غير المحافظه اللي هي عايشه فيها
  ","

   مفيش حاجة تطمنها إلا أن يكون الرجل تقيا .. يخاف الله فيها !
   
   ولو ساكنة جنب بيت أهلها.
  
"
73338,"
   في الرؤية الشرعية، أخذ يتكلم كثيرا بسرعة عجيبة، يملي شروطه ويقول أحب كذا وأبغض كذا ودورك كذا ولا تفعلي كما فعلت خطيبتي السابقة كذا! حتى انقبض صدري. يبدو أنه لم يتجاوز التجربة! ما تفسيرك؟
  ","

   غير مؤهل بعد لارتباط جديد !
   
   انفدي بجلدك.
  
"
73339,"
   والله.. اجباته ي انون شديدة مش محبطة بس شديدة ف وقت الشدة ..واجاباته حلوة وتتحط ع الجرح تطيب ف وقت الرخاء واالمكان المناسب ليها.. الفكرة هو بيراعي ربنا ف الحرف هيقربن خطوه لجنة ويبعده عن النار ولا لا .. وبيحط اعتبار اللي بيسأل معاه انه مكونش عون لشيطان ان السائل يضيع.""انا من اخبرتك لا أحبك ولا اكرهك
  ","

   لو ده تقييمك لي فحالة الحياد = فأنا عايزك تفضل كده .. جزاك الله خيرا !
   
   وربنا يجعلني كما قلت .. وزيادة.
  
"
73340,"
   لية معظم اجباتك محبطة كدا
  ","

   إجاباتي واقعية وعايزة مصلحتكم بإذن الله !
   
   أنت بأه عايز اللي يضحك عليكم = دي حاجة تانية مش عندي بأمر الله.
  
"
73341,"
   قابلتها وحصل تجاوزات وانا بحبها وعاوزها يعني ان لو حصل نصيب وان هفضل شايل من اهلها ده هيكون اكبر من ان اسيبهاا ومحاولش عشانها
  ","

   لو كنت بتحبها فعلا = كنت حافظت عليها !
   
   وكنت تتمنى لها السعادة .. حتى لو مش معاك.
   
   عموما مفيش طريقة إلا إقناع والدها .. حاول تشوف حد له مودة عنده.
   
   وبعدين إيه شايل من أهلها ؟!
   
   افرض أنت ظروفك مش مناسبة لبنتهم .. جهز نفسك كويس عشان تتقدم ملو هدومك .. الحب مش كلام وصرمحة.
   
   معلش لو شادد عليك .. بس الصراحة أنتم بتظلموا نفسكم بزيادة والله .. شباب وبنات .. الله يهديكم بس.
  
"
73342,"
   السلام عليكم
أنا خطبت اليوم
ان شاء الله أول هدية لخطيبتي هتكون كتاب صحبة الجنة
دعواتك بقى يا أبا أنس
لأنك حاضر معانا في تفاصيل كتير
ربنا يجازيك خير ويبارك لك ويرضى عنك
  ","

   الله يسعدكم يا حبيبي ويتم عليكم بكل خير 💚
  
"
73343,"
   لو حد أساء ليك إساءة شديدة في أحد النقاشات و قررت متردش وعملت بلوك. وبعدين جه الشخص دا بعدها و أساء ليك وجهًا لوجه  رد فعلك هيكون ايه؟
  ","

   مش هرد برضه .. وهكمل البلوك، في الحقيقة !
  
"
73344,"
   انا شاب واترفضت بدون مقابله وبحب بنت وهي كمان وحاسس ان لو اتجوزت غيرها هظلم التانيه وانا حته الرفض دي مدايقاني جدا ومأثره فنفسيتي وحاسس هفضل شايل من اهلها علطول وانا اللي كلمت ابوها انا لو عاوزها مفروض اتصرف ازاي واعلق نفسي بأمل ولا ده غلط او اصح حاجه اعملها تكون ايه ؟
  ","

   إنك تنساها يا غالي .. للأبد.
  
"
73345,"
   يا دكتور حضرتك تركت الرياض تقريبا و لا ده مؤقتا؟
  ","

   تركت معيشتها .. وفيّ لفضلها .. ممتن لذكرياتها ❤
  
"
73346,"
   يا شيخ انا دلوقتي بتعذب والله نفسيا ، أنا الوحيدة اللي ملتزمة ف البيت بفضل الله ،ابن خالتي وف طب وانا تربية ورفضته 3 سنين عشان الصلاة والبنات وأهلي مش مقتنعيين برأيي تماما وأجبرت ع التجربة وهو عارف اني مجبورة ، ودلوقتي قاعدة أتألم قاعد ينزل سكرينات  بمحدثاته مع واحدة وقبل كدة نزل صور مع بنت خالتي
  ","

   الضعفاء اللي زيك للأسف محدش هيعرف يساعدهم .. ما دام مش بيساعدوا نفسهم بالعجز عن القرار !
  
"
73347,"
   غ.س حابه اقولك اهربي ي بنتي اوعي تسمعي لاي كلام واي طريقة ف اقناعك عشان انا اتحطيت ف نفس وضعك وفضلت احاول اقنعهم وانا فعلاً بموت بالبطئ،وزي ما شيخنا قال بردو ف ايام الخطوبه لما جيت اكلمه ع اساس بينه وبيني راح قال لاهلي ولحد دلوقتي وانا متجوزه وهو معندوش مشكله ف عدم راحتي ولا اهلي فارق معاهم .ادعولي
  ","

   إنا لله.
  
"
73348,"
   رأيي يا شيخ هيا اللي تبلغه بقرارها دا أمر واقع
  ","

   أعجب حاجة بشوفها بأه إن بعضهم لما تبلغه بهدوء بينه وبينها؛ منتظرة منه يكون نبيل وينهي الأمر برجولة !
   
   يقوم يروح يقول لأهلها ويقلبهم عليها ..
   
   طيب هنقول يمكن عشان عايز حاجته وما يتقالش إنه هو اللي رافض وكده ..
   
   مثلا يعني هنبلعها !
   
   المصيبة بأه لما يكون منتظرهم يجبروها .. ويكمل عادي وهو عارف إنها مجبورة .. لا ويقولها (زي أهلها) بكرة تاخدي علي !
   
   ولا أدري أي صنف هذا من البشر .. مهما كان مبرره.
   
   وموقف كهذا كفيل بمضاعفة إصرارها على عدم الإكمال مع مثله .. مهما كان الثمن.
  
"
73349,"
   ف حلقه للدكتور محمد طه عن الزواج واختيار شريك الحياه موجوده ع صفحته وع اليوتيوب
  ","

   الدكتور محمد بحترمه وبتعجبني كتاباته .. لكنه الحقيقة قال في الحلقة دي مصايب مش فاهم ازاي طلعت منه كده !
   
   مثلا: اوعى تتجوز إلا لما تلاقي اللي تتكلم وتتعامل معاه وتلاقي نفسك حبيته وارتحت له وعايز تكمل حياتك معاه .. ورجع لم الموضوع بسرعة: طبعا مع الشرع والعرف وكده ..
   
   وتجاهل تماما إن كتير جدا من اللي بيتجوزوا كده برضه بتكون زواجاتهم مش سعيدة .. وده اتغير، وده حد تاني معرفوش .. وهكذا !
   
   وهاجم تماما حكاية عايز أتزوج عشان أعف نفسي وأبني بيت !
   
   وده مش بالضرورة أبدا يكون بعده زواج بائس ..
   
   عادي جدا !
   
   ياما ناس اتقدموا لحد .. وأول مرة يشوفوا بعض .. وبيحصل التوافق والألفة، وبييجي الحب بعدين كمان !
   
   من حقك ترجح حاجة .. وتدافع عنها ..
   
   لكن مش من حق حد يحجر على اختيارات الناس بهذه الطريقة .. لأنهم في النهاية أصحاب قرارات فيما يسعدهم.
   
   مش من حق حد يكون مش واقعي بهذه الطريقة .. وإلا عايز أفهم ازاي هيحصل حب وارتياح وتعلق في المعاملة والكلام مع التزام الشرع !
   
   إذا كنا بنتغاضى عن ده أو بنحاول نضيق مساحاته فترة الخطوبة (وده حفظا لقلوب الطرفين لو طرأ عليهما من نفسيهما أو من محيطهما ما يمنع الاستمرار فيسهل عليهما التجاوز) يبقى ازاي هنسلم لده بصورة مطلقة بهذه الطريقة في طرح الدكتور لمجرد ظروف زمالة أو غيرها !
   
   عموما كل يؤخذ منه ويرد مهما كان علمه أو تخصصه .. وفي النهاية كل واحد يأخذ ما ينفعه، وما يسره أن يلقى الله به.
  
"
73350,"
   يا ابو انس
رايح اتقدم بكره للبنت اللي بحبها وكنا بعدنا عن بعض عفة عن الحرام
 بس حاسس بخوف ورهبة شديدين 
انصحني وطمني وادعيلي الله يخليك
  ","

   توكأ على صدقك مع ربك .. واعلم أنك لا يأتيك منه إلا الخير بإذنه .. أيا كان المقدر لك.
   
   وفقك الله وأسعدك ..
  
"
73351,"
   قولت للطالبات في الفصل يسمعوا شيوخ واعيين ويعرفوكوا ازاي تصنعوا عالمكوا الخاص وتتخلصوا من تعب مشاكل البيت المستمره..قولتلهم يسمعوك ويسمعوا اللايفات هيستفيدوا اوي وهيفرق معاهم وحاولت اتكلم معاهم زي مابتتكلم معانا ربنا ينفع بيك ويعينا ننشر كل كلمه نافعه حضرتك بتقولها
  ","

   رضي الله عنك .. وعنهن ..
   
   والجميع ..
  
"
73352,"
   غ.س طب لو تمت الخطبة ولقيت انى مش مرتاحة وحاجات كتير فى شخصيته مش عجبانى بس اهلى شايفين ان كل الشباب كده واما بيتجوز بيتعدل وبيتغير وان انا لو مدتلوش فرص تانى يبقى هظلمه وبقنعهم ان ده جواز وكونى مش مرتاحة ده من حقى انى افسخ وهما مش مقتنعين وشايفنى بفترى اعمل ايه عشان اقنعهم !!!
  ","

   المشكلة إن اللي زيك هيفضل طول عمره عايز يقنعهم !
   
   بعد الزواج برضه هتحاولي تقنعي أمك ليه أنت مش سعيدة وبتموتي بالبطيء كل يوم .. وهي هتقولك اتحملي عشان بيتك وولادك أو عشان الناس يقولوا علينا إيه .. وهكذا ..
   
   محدش بيتغير يا ماما .. قرار الاستمرار أو عدمه يكون بناء على الوضع الحالي .. وبس.
   
   حكاية كل الشباب كده ولو رفضتيه يبقى بتتبطري = حجج أتفه من الحاجة للرد عليها.
  
"
73353,"
   هي اكيد قصدها لو حد متقدملها ي شيخ وهي لسه ماتعرفوش هتقدر تحدد ازاي
  ","

   مش هتبان إلا بالمعاملة والمواقف !
   
   ودي فايدة فترة الخطوبة (بحدودها طبعا) .. نتأكد من صحة القبول المبدئي أو عدمه.
  
"
73354,"
   ببعتلك كتير ومش بترد
  ","

   ده الطبيعي !
   
   إيه تاني 😁
  
"
73355,"
   ياشيخ محمد ؟!!! ،، انا شكلي هفضل طول السنه انادي ياشيخ محمد من غير رد خالص 😂
  ","

   يا نعم 😌
  
"
73356,"
   انا مخطوبه وخطيبي ديما لما بيحصل مشكله بينا بيحكيها لأهله انا وقفت جمبه كتير كمان  حصلت مشكله قريب قولتله نسيب بعض قالى الا يريحك وسمعت مامته بتقول هى تجيب الشبكه بس تجيبها واهله كلهم بيقلولى انتى بتاعه مشاكل حتى انهم قالولى انتى مش عارفه تبقي زى سلفتك وانا فعلا مغلطتش ابدا كل مره هو الا بيبقي غلطان
  ","

   أيوه يعني وبعدين ؟!
  
"
73357,"
   طب أعرف مميزاته وعيوبه ازاي ؟؟
  ","

   نعم !
   
   لا بسيطة .. تحليل دم بس 🙄
  
"
73358,"
   خطيبي سابني بعد سنة ونص خطوبة علشان انا رفيعه اروح اباركله ع سلامه رجوع نظره؟ 😂😂💃
  ","

   بل تحمدي الله على سلامتك أنت.
   
   عوضك الله خيرا .. ونجاك ..
  
"
73359,"
   ايه المواصفات اللي تكون ف الشخص الآخر عشان اقدر أقول هو ده اللي هرتبط بيه
  ","

   تسعدك مميزاته وتكملك .. وتستطيع التعايش مع عيوبه دون أن تستنزفك.
  
"
73360,"
   ما هي أكثر وظيفة بها شجاعة أو بطولة من وجهة نظرك؟
  ","

   أنت شجاع ما دمت حريصا ألا تطعم نفسك ومن تعول إلا من حلال !
   
   أيا كان عملك.
   
   أنت بطل ما دمت كافا لأذاك عن الناس، ساعيا فيما ينفعهم بصدق وإخلاص !
   
   أيا كانت وظيفتك.
  
"
73361,"
   رد رد 😭😭😭😭
ما ترد بقي 😂😂😂
  ","

   ألقاكم يا صحبة الجنة 💚
  
"
73362,"
   بس مش بيكونو وحشين ي شيخ، بيبقو من جواهم كويسين ونفسعم ينتظموا ف الصلاه بس غصب عنهم.. و ف العموم دي هدايه من ربنا
  ","

   ما قلناش وحشين !
   
   ربنا يهديهم ويهدينا .. ويشدوا حيلهم بعيد عننا، ويثبتوا .. بعدين يفكروا في الزواج.
   
   مش دوركم تعيشوا دور المنقذ .. وفي النهاية بتتسحبوا أنتم لتحت.
  
"
73363,"
   حتى لو قال هحاول التزم صح
  ","

   اللي ملتزمش عشان ربه = مش هيلتزم عشان حد !
   
   الزواج مش مؤسسة علاجية.
  
"
73364,"
   هل المتقطع فى الصلاة اخاف ارتبط بيه ؟
  ","

   طبعا !
   
   المقصر في حق ربه هيوفي بحقك ازاي ؟
  
"
73365,"
   تسمحولي اقول الجمله العبقريه "" ان الحب لا يحترم الضعفاء وحرام علي الجبناء "" .. 👏👏👏👏 
وان اللي عاوزك هييجي بيتك و كلامه هيكون مع ولي امرك . End of the text 
+ اتفرحي علي ڤيديو غلي نفسك والله انا كل ما بضعف بتفرج عليه بحس بقيمتي وان مش اي يستاهل حتي الرد عليه 👏👏
  ","

   عاش 👍
   
   نطلع بأه من الثريد ده .. وأرجو تكون الفكرة وضحت.
  
"
73366,"
   استنيته لآخر سنه ف الكليه وضيعت فرص كتير وفى الاخر قالى بابا نمش موافق اغصبه ازاى يعنى يوافق
  ","

   مثلا !
  
"
73367,"
   وانا جايه من المستقبل وبقول انه لازم ياخد خطوة لو قد كلامه 🚶🏻‍♀️
بيحبني من 1 ثانوي وانا معرفتش غير ف 3 ثانوي وانا خلصت بس هو كان قاسم 3 ودخل الجامعة واتقدم ع طول واهلي وافقوا الحمدلله بس الخطوبة لما والدي ياجي من السفر *مش كلهم زي بعض فيهم رجالة بجد* 🙊❤️
  ","

   الرجل مش بيتكلم !
   
   يا بيتقدم علطول .. يا بيفضل ساكت وشغال على نفسه عشان يجهز ويتقدم .. لو له فيها نصيب.
   
   نظام بأه خايف تروح مني، وأعرفها عشان تنتظرني = كلام فارغ وبيبهدل الكل.
  
"
73368,"
   متغلطيش غلطتي أنا فضلت اقول هستنى أي وقت ومش هطلب حاجة وفي الاخر انتي تستاهلي حد احسن مني وخطب بدون مقدمات...متستنيش حد نصيحة من أخت زيك والله لو ترجعلي الايام دي مش هفرط في نفسي ولا ههينها كدة لأني اتدمرت حرفيا
  ","
  ….
  "
73369,"
   جاية لها من المستقبل بردو ، و اهله لما شافونى بعد سنة و نص معجبتهمش و اهانونى و فى الآخر بالنسبة لهم كنت واحدة ماشية معاه 
و هو قالى اهلى رافضين هعمل إيه 😅
  ","

   مثلا !
  
"
73370,"
   أنا عاوزة حد ما فيش بنا وعد و لا حاجة بس هو قال في فترة أن نيته يتقدم أنا ما اعرفش  عنه حاجة حاليا بيتقدملي ناس مناسبة جدا بس مش متقلبة حد غيره يبقى في حياتي
  ","

   هييجي بعد ما تكوني ضيعت نفسك يقولك:
   
   أنا موعدتكيش بحاجة !
   
   والحقيقة ساعتها لا تستحقي مجرد التعاطف.
  
"
73371,"
   هاااااي رفضتني امه ومكنتش بتحبني وعصته عليا وجه قالي كل شيء نصيب بعد 4 سنين ضاعوا من عمري 😂
  ","
  ….
  "
73372,"
   جاية من المستقبل والله فضلت معاه تلات سنين صحيت من النوم لقيته خطب🙂جتنا نيلة والله ع تفكيرنا دا
  ","
  ….
  "
73373,"
   طاب اتخطب لحد تاني و قلبي لسه مع اللي بحبه .. كده مش هبقى بظلمه
  ","

   مش بتظلمي غير نفسك .. للأسف.
   
   اسمعي ده يا بنت الناس:
   

    https://www.facebook.com/m.atiia.soliman/videos/1305808432832332/
   

"
73374,"
   هو فعلا ممكن المشاعر تتغير مع الزمن؟ 
حتى لو بقالنا فوق ال٦ سنين بنحب بعض؟  ممكن طرف يلاقي نفسه فجاه شاف عيوب ف التاني واخكاء التاني عملها فجاه مبقاش قابلها ولا قادر يتجاوزها؟؟
  ","

   ده اللي بيحصل غالبا !
   
   لأن غالب اللي بتضيعوا عمركم فيه ده مش حب .. مجرد تركيب على فراغ موجود، مدت لكم الأحلام فيه بالوهم.
  
"
73375,"
   انا بأه جايه من بكره 🙃 ... غالبا بعد السنين نظرته ليك كزوجة حتتغير.. تطلع عنده بنت عم لازم يتجوزها .. يكتشف انو عواطفه ناحيتك ماكانتش حب... يعترفلك بكل اخلاص انك تستاهلي حد أحسن منه ... وماتستغربيش لو قالك انا اصلا ماوعدتش بحاجة 😌
  ","

   99 % ده اللي بيحصل !
   
   وكل الناس للأسف بيفتكروا نفسهم دايما من ال 1 % التاني.
  
"
73376,"
   جنايه ليه ياشيخ ...
يعنى اتجوز اى حد وخلاص بفرضيه انى هحبه دا حتى مايبقاش عدل ..
  ","

   لا يا ماما !
   
   تتجوزي المناسب اللي ترتاحيله .. بس من اللي يخبطوا على بابك ..
   
   مش يضيعوا في الوهم عمرك وشبابك.
  
"
73377,"
   طب لو انا هستناه ل اخر سنة ف الكلية عادي؟ 
هو مش معاه كلية بس دبلوم و احتمال كبير ممكن بترقص 
احط امل وكده ولا تضيع وقت برضو
  ","

   تضييع وقت.
  
"
73378,"
   حتي لو وعدني انه هيحااول بس اديله فرصه ع الاقل سنه اتنين ي شيخ💔
  ","

   بلاش هبل الله يرضى عنك.
  
"
73379,"
   حضرتك عامل كتاب !
الله💙
ممكن تقولي اسمه
  ","

   الله أكبر !
   
   دنتم نايمين بأه
  
"
73380,"
   ليه ي شيخ و انا ممكن استحمل و ف الاخر هنفرح ببعض ؟؟
  ","

   تستحملي وتضيعي فرص أفضل بكتير ..
   
   ثم يرفضه أهلك .. أو ترفضك أمه .. أو يغير هو أصلا رأيه ..
   
   ويعتذر ليطرق بابا يراه مناسبا !
   
   وتكوني أنت الخاسرة الوحيدة في هذا الموضوع .. نفسيا وواقعيا.
  
"
73381,"
   هل يجوز استني الشخص ال بحبه سنين واستحمل ظروف وانا مش عارفه بكره فيه ايه؟!
  ","

   أسوأ جناية في حياتك ترتكبيها في حق نفسك !
  
"
73382,"
   شيخ محمد انا جبت الكتاب أد ايه فرحانه وأد ايه كل كلمه بقرأها كفيله تغير مودي ١٨٠ درجه !! 
يا ريت تكتب كتب كتيره ي شيخ اسلوبك وادائك فعلا ممتاز 🌸🌸🌸
  ","

   الله يسعدك وينفعك به ..
  
"
73383,"
   حضرتك اما حاولت اتكلم مع خالتو توصلهم اي حاجه قالي انتي ازاي بتتكلمي كدا مش مكسوفه عشان بقول ان عاوزاه واذا بليتم فاستتروا هو حضرتك اللي عملته او ان طالبه ان يدي فرصه غلط او عيب او حرام
  ","

   مش غلط !
   
   بس المهم يكون اختيار صحيح ومناسب فعلا ..
   
   للأسف غالبا بتتعموا وراء العاطفة وتبهدلوا نفسكم.
  
"
73384,"
   حضرتك هو عاد سنتين لانه شغال غير انه كان عاوز كليه تانيه ومحصلش نصيب وبياخد كورسات عشان يوصل للي عاوزه وففتره الخطوبه هيخلص الكليه اللي هوا فيها بابا اما اتكلم معايا الاول كان موافق مبدأيا عالظروف بتاعته لكن بعد رفض ماما رفض ورفض ماما ماديات وانها عاوزه الاحسن ومااقنعونيش ولا قابله حتي
  ","

   برجو السيد الوالد الكريم يعطي الولد فرصة يقعد معاه ويسمع منه ..
   
   ولو مرتحش برضه يتناقش معاك .. وساعتها أنت برضه تحطي كلام بابا أدامك كويس جدا.
  
"
73385,"
   ديما بقول يارب مليش غيرك والله 
بس فرحت ان حضرتك كمان بتقولها
  ","

   في عز الحزن .. في وسط الابتلاء .. في ذروة القلق والانتظار والرجاء ..
   
   ما خبت معها أبدا .. وكيف يخيب مستغيث بالله، وحده ؟!
  
"
73386,"
   بحبه وبيحبني3 سنين عارفه ان ده حرام ووالله ندمانين وهو اتقدم لكن بابا رفض ومن غير مايقابله ولاسباب مش مقنعه بالرغم من انه قادر يتجوز وقادر يفتح بيت وعنده هدف وهيخلص الكليه وبابا بيقول عاوز الاحسن وفي فرق اجتماعي واما جيت احاول اقول رأيي مفيش حد اداني فرصه وقالوا ازاي بقول ان عاوزاه بابا هيشوف الرد
  ","

   هيخلص الكلية !
   
   طب ازاي هيخلص لسه الكلية وهيقدر يفتح بيت ؟!
  
"
73387,"
   لما تكون خايف من بطش حد، تدعي بايه؟
  ","

   اللهم اكفني بما شئت، وكيف شئت !
   
   يا رب .. مليش غيرك.
  
"
73388,"
   احك عن الحب بالنسبة لكم 💎
  ","

   الحب تخنقه أنصاف الحلول !
   
   يتنفس في براح وصل بلا ذبول .. أو بظلّ ذكرى لا تزول ..
   
   إننا حين ننصح بالبعد القطعي أو نسعى له؛ لا نكون بالضرورة راغبين في إنهاء أمر ما .. بل قد نكون حريصين على حفظه فريدا، حتى آخر قطرة ..
   
   لا نعكره بما يربكه أو لا يليق به !
   
   لذا فتاريخ البشرية يمتن للوداعات النبيلة .. كامتنانه للبدايات الجميلة .. أو أشد.
  
"
73389,"
   انا جايلك من المستقبل ويقولك هتندمي ندم عمرك على اللي بتعمليه ف نفسك ده والله  وهيحولك لوحدك تانيه متشبهكيش اساسا وبعد ما تفوقي وتاخدي الدرس المحترم هتعرفي انك ظلمتي نفسك اووي
  ","

   المشكلة في مثل هذه الاختيارات في أنهم لا يشبهونكم فقط .. المشكلة الأكبر في إنهم بيجروكم واحدة واحدة، ويغيروكم دون شعور منكم، ويستخرجوا أسوأ ما فيكم رغما عنكم !
   
   ثم يتركونكم مسوخا .. لا تعرف نفسها، ولا تستطيع الثقة فيها من جديد إلا بعد كثير ألم وجهاد ..
   
   هذا أخطر ما في العلاقات الفاسدة .. سوء أثرها وثمن التعافي منها.
   
   أرجو يكون التعليق ده (غير مئات التعليقات من أصحاب تجارب مشابهة من الجنسين، لم أنشرها للاختصار واكتفيت ببعضها) تكون كافية لصاحبة السؤال ومن مثلها عشان يفوقوا.
  
"
73390,"
   لا أوعي تكملي دا مش حب دا مجرد تعلق انا حاسة بيكي لاني مريت بيه واكتشفت إنه مكنش حب واني ظلمت نفسي وحملتها وحملت أهلي فوق طاقتهم وخدت قرار الانفصال دا متاخر اوي خدت بعد ما جوزته وكل حاجة كانت باينه قدامي كنت بضحك علي نفسي وكنت فاكرة اني هموت من غيره بس انا حاليا كويسه جدا بعد الطلاق اجوزي حد شبهك
  ","
  ….
  
  ونسخة أخرى لصاحبة السؤال الأصلي.
  "
73391,"
   مش هتظلميه ابداا باستمرارك هتكوني بتظلمي نفسك...ارضي ربك وابعدي اعمليله بلوك واحذفي كل شئ متعلق بيه ومتفكريش فيه نهائي ""النسيان قرار"" خدي القرار الصح اللي يرضي ربك وابعدي عن وهم انك مش هتقدري تعيشي من غيره انا كنت زيك وكنت فاكرة كده وشايفة انه مفيش زيه حاليا انا بفضل الله عايشة ف رضا تام وقلبي مرتاح
  ","
  ….
  
  نسخة لصاحبة السؤال الأساسي.
  "
73392,"
   غ.س يا شيخ محمد بالله عليك تنصحهم ووسع بالك معاهم ع قد ماتقدر خليهم يفوقوا من اللي هما فيه دا والله لسه فيه شباب كويسه جدا بس الوحشين هما اللي واخدين نصيب الأسد انا رجل والله العظيم رجل بس مرضيتش أظهر نفسي عشان محدش يقول إني بعمل شو ...دومت لهم بوصله وموجها ودال ع الخير💚
  ","

   حبيبي 💚
  
"
73393,"
   ياشيخ الله يكرمك
زوجي يظلمني بسبب امه 
تحت مسمي ان امي هيا اللي هتدخلني الجنه مش انتي 
ماشي وراها حتا ف الغلط 
وانا يشهد ربي بعاملها بما يرضي الله 
هل هو دا الاحسان والبر في الاسلام 
حد يقولي انا كزوجه كدا اترمي ع جمب 
بيظلمني لدرجه بتوصلني لكره 
وانا مش عاوزاه اكرهها وبحمل نفسي فوق طاقتها
  ","

   عقوق أمه = يدخله النار.
   
   ظلمك = يدخله النار.
   
   والرجل الذي يخشى ربه حقا = يبر أمه، ويحسن إلى زوجته.
   
   ربنا يهديه لك.
  
"
73394,"
   مش هكون بظلمه اني مدهوش فرصه
  ","

   أنا مش هرد عشان مرارتي مش هتتحمل والله !
  
"
73395,"
   قولها تفوق ارجوك ومترتبطش بحد مش شبهها عشان بنرجع نشيل طين ونبقا عايزين نضرب نفسنا زى الشيعة ع اللى عملناه فنفسنا، اهو انا قدامها اهو ولسة بعانى م اللى عيشته وكل دة عشان تخيلت انه كويس وممكن يتغير وبحبه، بجد متعمليش فنفسك كدة، شوفى الحد اللى يبقا مرايتك ويشبهلك، متظلميش نفسك عشان هتيجى وتعيطى جنبى!
  ","
  ….
  "
73396,"
   ي شيخ انا عندي نفس المشكله. .بحب شخص بقلبي وعقلي رافض كل تصرفاته. .هو ازاي بيحصل كده
  ","

   إنكم بتلغوا العقل وتمشوا عميان ورا حكم العاطفة !
   
   وتعشموا نفسكم بأوهام ..
   
   ثم تستيقظون على واقع مرير !
  
"
73397,"
   قلوبنا تذوب يا مولانا 💔
  ","

   معذرة !
   
   بلاش هيافة .. وترجعوا تبكوا بدل الدموع دم.
  
"
73398,"
   ازاي لسه بحبه و موافقه عليه بعد كل العيوب اللي عرفتها عنه و الفرق اللي بنا ف الاخلاق ان انا اللي عمري مكلمت ولد و هو لسه من فترة قريبه كان بيكلم بنات و هو ملتزم بالصلاه بس و انا طالبه علوم شرعيه مش عارفه هندم لو كملت معاه مش متخيلاني من غيره لما بشوفه بنسى كل ده و بيبقى قلبي هيفط مني انا مش عارفه 💔💔
  ","

   ده مش حب !
   
   ده تعلق مرضي هيشربك الندم بعد كده كاسات بطعم الموت البطيء ..
   
   أرجو تفوقي قبل فوات الأوان.
  
"
73399,"
   كدا الزملكاوية هيزعلوا يا شيخ 😂
  ","

   اختلاف الانتماءات لا يفسد للمنتخب قضية !
   
   هو احنا عندنا كورة يا عم .. صل على النبي.
  
"
73400,"
   إنت أهلاوي ولا زملكاوي يا شيخ. 😁😂
  ","

   بقى ينفع القمر ده يبقى زملكاوي ؟! 😁
  
"
73401,"
   هكتب الرسالة دى وانا عارفة ان غالبا حضرتك مش هتشوفها..عايزة اقول انى مقهورة وقلبي موجوع وفقدت ثقتي ف رحمة ربنا ..بس
  ","

   أنا العبد الضعيف خيبت ظنك !
   
   فما بالك بالرب الكريم ؟!
   
   ولكنكم تستعجلون.
  
"
73402,"
   ينفع متستتفهش سؤالي رجاء
ازاي اتأقلم فبلد جديدة درجة حرارتها حاليا10!بقالي فيها شهر ونفسيتي فالارض وانا من اسوان وكنت بعتبرها نفخ فالشتاوعيني بتطلع..💔
  ","

   وأستتفه ليه بس !
   
   أنت فين ؟!
  
"
73403,"
   السلام عليكم أخى الحبيب، منَّ الله علىَّ ورزقنى وزوجتى بحملٍ فى الشهور الأولى للزواج، تمنيت ولو كان ولداً، لكن شاء الله أن تكون بنتاً، أسأل الله أن يبارك فيها ويجعلها من الصالحات، قلى شيئاً يغلب هوى النفس ويجعلنى أرضى بقدر الله، مع العلم أنى لست ساخطاً،لكن فى النفس شيئاً يجعلنى لست براضٍ كل الرضا.
  ","

   عندي ولد أنس .. وبنتان رقية وعائشة !
   
   أنس أول فرحتي وصاحبي وحتة من روحي.
   
   لكن اللي بتحرك قلبي ضحكتهم بالسعادة واللي فعلا بيحسسوني معنى الأبوة هما البنات !
   
   صدقني .. لهن طعم مختلف تماما ..
   
   واللي بيقول: رزق البنات واسع = ما كذبش !
   
   كل واحدة من البنات والله العظيم كان وشها حلو علي في حاجة !
   
   وعائشة بالذات أحسبها جعلها الله سببا في كثير من رزقي ..
   
   والمهم الصلاح والعافية .. وسيدي وسيدك النبي لم يعش له من أولاده إلا البنات .. وكانت الزهراء أم أبيها؛ حبا وحنانا وقربا ..
   
   احمد الله وأبشر بالخير.
  
"
73404,"
   ما هو الكتاب الذي جعلك تضحك بصوت عالي؟
  ","

   كتاب حياتي يا عين 🤪
   
   ربنا يهديك يا آسك.
  
"
73405,"
   حقيقي كل مره بدخل فيها علي البروفايل بتاعك احترامي ليك بيزيد ونظرتي للحياه بتتغير ربنا يسعدك. ادعيلي
  ","

   المهم تسعد في حياتك .. والمهم أجد من ورائك وغيرك ما ينفعني في دنياي وأخراي ..
   
   آمين ..
   
   جزاك الله خيرا.
   
   ألقاكم يا صحبة الجنة 💚
  
"
73406,"
   صعب اب يرمي ابنه كل ده وبعد كده عايز يتعامل كاب بعد ماكبر ومبقاش متعب زي صغره ارجوك ترد لاني قلب ام ابو بنتي يعتبر سايبها كده ونفقه بمحكمه وبيهددني لما تكبر هيسبني اربي وبعد كده عالجاهز مش ده ظلم مش المفروض ياخد جزاء سحبت ايده وقت بكا وعياط ومسؤليه الاطفال دي الي الام شالتها لوحدها ياريت ترد ع سؤالي
  ","

   بنتك مش هتختار غيرك.
   
   ومجهود السنين ده مش هيجزيك عنه حد إلا الله.
   
   أنا أجلّ وأحترم مثل أمثلتك التي أكملت المشوار بصبر وعطاء .. مهما كان الخذلان والغدر والابتلاء ..
   
   أقر الله عينك وأرضاك.
   
   بس كل ده ما يمنعك تعطي البنت حقها في التواصل مع أبيها بشرط يكون هو فعلا عاوز يصلّح ويعوض .. مش يتحول تاني لعبء إضافي في حياتها؛ لأن بُعده هيكون أحسن ساعتها.
  
"
73407,"
   البنات بتتكلم بضعف كدا ليه ونبرة بتكره الواحد انه بنت والله
بجد الواحد بيشمئز من نفس السيناريو ودايما انصح صاحباتي يبعدوا  وعلفكرة فوقت نفسي من اهتمامات زائفه عشان متقولش مجربش لا والله معملهم بلوكات وفيه ال مبردش عليه مع اني بحب الاهتمام بردو
  ","

   ومين ما بيبحش الاهتمام ؟!
   
   ومين مش محتاج يحب ويتحب ؟!
   
   ومين (طبيعي) مش بيقفل الأبواب وهي بيعاني وبيتمنى ؟!
   
   أومال الجنة غالية ليه ؟!
   
   ورضا ربنا اختبار لازم تنجح فيه.
  
"
73408,"
   علشان بنحبه اوي ي شيخ في البدايه بيدينا اهتمام كبير مش اخدناه من حد قبله ويدوبنا لحد ما نستوي وبعدين يسيبونا
  ","

   لا ما هو أنت مش هتسمحي لقلبك يتحول لحلة لحمة تستوى على نار كلمتين حلوين على وعدين مذوقين .. وبعد كده تترمى الطبخة بعد ندم فوات سنين !
   
   سؤالك ينضح بنبرة ضعف مقيتة ..
   
   عمر الحرمان ما يكون مبرر تعملوا في نفسكم كده !
   
   الباب مقفول، مهما حصل .. واللي يفتحه معروف طريقه الذي لا نقبل غيره .. وبس.
   
   طيب دخل من الباب وحصلت خطوبة .. وبعدين طلع برضه مش تمام !
   
   يبقى ابتلاء هتتعوضوا عنه خير بإذن الله، وتبقوا عملتم اللي عليكم .. وحفظتم لنفسكم حين تقفون أمام المرآة نظرة الاحترام.
  
"
73409,"
   ياشيخنا 
انا والدى والدتى منفصلين من وانا عندى سنه وعايش مع والدتى وعلاقتى بوالدى عباره عن نفقه عن طريق البنك (350 جنيه😂)بعد محاكم
هل ده يعتبر ابتلاء ليا ولا امر طبيعى 
وحاليا انا 22 سنه ووالدى بيحاول يعرفنى بطرق غير مباشره حاليا  وكدا ومينفعش افضله على والدتى كدا عقوق ولا ايه 
انصحنى بالله عليك ؟!
  ","

   طبعا ابتلاء يا حبيبي .. ربنا يعوضك خير ويجبرك ..
   
   هي مش مسألة تفضيل !
   
   يبقى لأمك حقها العظيم بلا شك ..
   
   لكن لو والدك عايز يصلح اللي بينكم اعطيله فرصة .. وهذا لا يتنافى مع استمرارك مع والدتك.
   
   وحاول تستعين بالله وتشق طريقك .. وربنا يغنيك ويعوضك خير.
  
"
73410,"
   والله العظيم ماقادرة اتخيل ان لسه ف بنات بتقع ف القصه دي تاني ... طب انا بس عاوزة افهم ايه بيخليهم يقعو ف الغلط دا مع اننا ف زمن مختلف وبقت القصه دي حوار بايت ومهروس وكلنا فاهمين بدايته ونهايته .. ازاي لسه بيقعو فيه !!!!
  ","

   عشان كل واحدة بتكون فاكرة نفسها استثناء !
   
   لا .. هو غير .. هو مش ممكن يعمل كده ..
   
   تشوف القصص وتسمع النصائح وتتخيل دوما إن ده لغيرها .. مش لها ..
   
   احنا حاجة تانية !
   
   هو بيحبني بجد !
   
   هو راجل أوي !
   
   هو صادق جدا !
   
   أنا هتموت من غيره وربنا مش هيعمل فيا كده .. لأ !
   
   ده هو وعدني وحلف ليا ميت حلفان !
   
   ده هو بيقولي مش ممكن أعيش مع واحدة غيرك !
   
   احنا غير أي حد في الدنيا !
   
   وتظل في هذه السلسلة التي لا تنتهي .. لين تركن جنب إخواتها ..
   
   وتبتسم من بعيد بحسرة على عين لامعة بالوهم لأخرى تقول:
   
   احنا حاجة تانية ...
   
   وتفسح لها مكانا بجوارها، وتنتظرها .. من سكات.
  
"
73411,"
   بعد سلسلة من المشاكل الأسرية .. ممكن تقولى انا برسم بورتريهات بيكون فيها الوش واحد الكتف مثلا مش الجسم كامل .. دا حرام .. دورت على إجابة وقرأت بس مفهمتش .. ممكن إجابة واضحة ؟
  ","

   لا بأس.
  
"
73412,"
   طب يا شيخ انا مش مجوز بس بخلص العاده في دقتين تلاته محتاج علاج؟
  ","

   محتاج ما تعملش كده تاني بس وتبطّل !
   
   العادة تختلف تماما عن معاشرة الزوجة.
   
   انشغل بما ينفعك .. غض بصرك عن أي مثيرات .. التفريغ هيكون طبيعي جدا بالاحتلام .. ونفسيتك هتتحسن؛ فرق السما من الأرض.
  
"
73413,"
   ازاي مالهاش دعوه يا شيخنا؟ طاب الحل ايه ؟
  ","

   زي الناس !
   
   والجماعة اللي بيتلامضوا وتغيير منكر ومش عارف إيه .. فتدخلها هينيل الدنيا وهيسبب منكر أكبر !
   
   فالحل إنها تدعيله وبس.
   
   وأقصى ما يمكن فعله تدله على حساب زي حساب واعي يتابعه .. وتقوله:  هيفيدك.
   
   وبس .. بدون ما تحسسه إنها عارفة حاجة.
  
"
73414,"
   طب انا مخطوبه وللأسف بشوف مقاطع محرمه هل انا مستاهلش ان خطيبي يكمل معايا وهل المفروض ابلغه بكدا؟؟
  ","

   تبلغيه بإيه بس !
   
   أنتم عايزين تجننونا ولا حاجة !
   
   انتهي يا ماما عن العك ده للأبد .. وتوبي لربك واستغفريه ..
   
   واطوي الصفحة كأن لم تكن.
  
"
73415,"
   كل ما بقراء لك اكتر يا شيخ صدقا يعني واشوف طريقه التفكير والرد افتكر اني كنت بخاف ادخل الاسك عند حضرتك لمجرد فكره اترسمن بسبب سمع كلام عن حضرتك مش أشخاص يزداد احترامي لحضرتك و أسفي على تفكيرهم وتفكيري وسوء تصرفي اني اخد فكرة من مجرد كلام الله يكرمك يا شيخ
  ","

   الله يرضى عنك ..
   
   وعادي جدا زي ما إجابة عجبتك أو استفدت منها إنك تختلفي معايا أو ما تقبليش كلام لي تاني .. المهم يكون فيه إنصاف ..
   
   اتعاملوا مع الجميع بهذا المبدأ .. هترتاحوا، وتاخدوا اللي يفيدكم وتتركوا ما دون ذلك .. وقلوبكم سليمة؛ فهذه بضاعتكم الأغلى بالأساس.
  
"
73416,"
   حضرتك فعلا المسؤله بنسبه كبيرة عن نظرة الناس ليكي انا عملت زيك فترة وكنت بتاثر بالكلام لكن فترة صغيرة وعدت واتعلمت منها ودلوقتي متزوجه وعندي اولاد واتجوز زي زي اي وحده لسه بتتجوز لانه فعلا حقي لما تقتنعي بده هتلاقي اللي يقتنع ويقدرك
  ","
  👍
  "
73417,"
   زميلتها اللي بتمصمص شفايفها ف الروحه و الجايه ؟!!
ما فهمت عليك
  ","

   سامحني .. ده تعبير مصري أصيل !
   
   بنعبر عنه كتابةبـ: مسم.
   
   ما فهمتش برضه !
   
   أنا آسف 🥺
   
   (عموما يعني مقصود به الشفقة المستفزة ورمي الكلام الجارح).
  
"
73418,"
   زوجي بيخلص بسرعة اوي في العلاقة مش بنكمل خمس دقايق وكلمته كتير عشان يتعالج وبيطنش ينفع احطله حبوب في العصير مثلا من غير مايعرف؟ 🙄 ولا حرام عليا
  ","

   معلش سامحوني !
   
   بس ده مثلا نموذج من الأسئلة اللي بتيجي وكتير مش بجاوبها لاعتبارات كثيرة ..
   
   بس خلونا نقف معاه المرة دي !
   
   حاجة زي دي مثلا هي تشتكيها لمين ؟!
   
   يعني مين هيتفهم حاجة زي دي بدون ما يتهمها بقلة الحياة وقلة الدين وخلافه .. وعيشي وخلاص .. وأنت يعني عاوزة إيه .. واللي كتير جدا بيكون من أمها نفسها ؟!
   
   طيب ده ازاي يكون رجل مؤتمن وبيخاف ربنا في اللي أخذها بكلمة الله ليعفها فيعرضها بنفسه لباب فتنة كهذا ؟!
   
   طيب عندك مشكلة .. ابحث عن حل واطلب الدواء والأمر ميسور ..
   
   لكن هو يطنش .. وهي مش عارفة تقول إيه .. والمجتمع مش هيرحم حد لو فرضا وصلت للطلاق بسبب حاجة زي دي !
   
   آه ياما بيحصل .. وبتكون الأسباب حاجات ما تتقالش .. وفي الآخر يعايروها (أو يعايروه حال انعكاس الوضع) .. وتستمر الدائرة المفرغة ..
   
   ده تعلقا بالسؤال الماضي يعني ..
   
   الله ربنا المستعان .. يصلح الحال والبال.
   
   عموما لصاحبة السؤال .. امتنعي عنه إلى أن يجد حلا؛ لا ضرر ولا ضرار.
  
"
73419,"
   يا شيخ مش عارفة اتخطي نظرة المجتمع للمطلقة مش عايزة اتعامل ولا اخرج حتي اللي كان زوجي بيذلني ويغيظني بلقب مطلقة
  ","

   تستاهلي عشان أنت اللي سامحة لهم بده !
   
   مفيش حاجة تعيبك .. وياما فضليات صالحات من الصحابيات ومن بعدهن طلقن .. عادي جدا ..
   
   ليه يذلوك وليه يغيظوك إلا لو أنت مقتنعة بالفكرة دي !
   
   المصيبة أني لا أجد أقسى على النساء في هذه الزاوية من النساء أنفسهن ..
   
   صاحبتها اللي عادت بتخاف منها تخطف زوجها !
   
   وأختها اللي عادت بتخبي عليها لتحسدها !
   
   وأمها اللي شايفاها ماتت بالحياة !
   
   وزميلتها اللي بتمصمص شفايفها في الروحة والجاية !
   
   كل ده بيخليك مقتنعة من جواك ولو من طرف خفي إن عندهم حق .. بالتالي تنزوي وتستسلمي !
   
   وده كل مرض في مرض .. لا الدين ولا العقل والمنطق بيقولوا كده ..
   
   عدم نجاحك في علاقة ما لا يعني دوما إن العيب عندك .. وحتى لو كان الغلط عندك فلا يعني انعدام الأمل فيك، لأن وارد جدا تتعلمي وتستدركي .. ووارد جدا يكون مكتوب لك بداية جديدة سعيدة ..
   
   هيحسدوك برضه عليها ومش هيسيبوك في حالك ولا يبطلوا يتكلموا !
   
   يبقى المهم تقربي من ربك .. وتكملي حياتك .. وتتفاعلي مع مجتمعك .. وتطنشي تماما أي عك من أمراض وقناعات جاهلة ..
   
   اللي يسيب نفسه لكلام الناس أيا كان حاله = مش هيمشي خطوة واحدة.
  
"
73420,"
   غ س احنا بنرضى وخلاص ي شيخ باى حد عشان نفسنا نتجوز ونعف نفسنا من الحراام
  ","

   أهلنا زمان قالوا:
   
   قعدة الخزانة .. ولا جوازة الندامة.
   
   أي حد دي يا ماما مش هتنفعك لما تبقي مريضة نفسيا، أو مدمرة صحيا، أو مفتونة دينيا ..
   
   الاختيار الغلط هيوصلك للحرام من أسرع الطرق وأوسع الأبواب !
   
   بلاش هبل .. الله يرضى عنك.
  
"
73421,"
   4سنين مع بعض جه الوقت اللى قال فيه انه هايتقدم اتحجج بظروف وان وراه جيش وان مش عاوز ابوه يصرف وعاش فيها دول الرجولة وقالتله مش عاوزك منك حاجة غير انها تكون رسمى مارضاش وفى النهاية يقولها احنا بنحب بعض بس ماننفعش لبعض 
الوقتى راح الجيش وخطب وعايش حياته ولكإن عمل عمل حاجة وهى قلبها ياحسرة عليه 😢
  ","

   اركني جنب إخواتك !
   
   وقولي:  غلّي نفسك .. ألف مرة.
   
   نسخة مع الشكر للغارقات في الأوهام ..
   
   (معلش .. المهم نتعلم وما نكررش الغلط تاني).
  
"
73422,"
   للاسف هوا شخصيته عايز ست بيت شاطره و تعرف تطبخ و كده حتى مامته لما اتكلمت معاها قالتلها بصراحه هوا عايز الل تستحمله 💦
  ","

   طيب وهي إيه جابرها تستحمله لما أمه نفسها بتقول كده ؟!
   
   وترجعوا تعيطوا وتتعبونا معاكم !
  
"
73423,"
   الجيب 
راعي يامولانا إننا فقري اوي
  ","

   الجود بالموجود يا حبيب أخوك 💚
  
"
73424,"
   انت تقدرش ماتجبش هدية اصلا😂😂
  ","

   مسكين !
   
   فاكر نفسه يملك الاختيار يعني ..
   
   الترابط العاطفي ده هيتلف حوالين رقبته لو مجبش حاجة 😁
  
"
73425,"
   لو شخص قال لخطيبته انتى اخرك معايا هتاكل اي النهارده وملهاش تسال او تتناقش ف اي حاجه و لا تشتغل دا يبقى اي ؟ و تسيبه لا لا ؟
  ","

   إن كان كما تقولين = تتركه بلا تردد.
   
   (بس الأول تتأكد هل ده الطبيعي بتاعه .. ولا قال كده مثلا في وقت زعل وغضب).
  
"
73426,"
   اجيب هدية لخطيبتي ف عيد ميلادها ويكون نوع من التوضيح اني عادي هكون رومانسي ف المستقبل ولا مجبش هدية عشان ميكنش ف ترابط عاطفي ف فترة الخطوبة؟
  ","

   هات هدية يا عم الحاج.
  
"
73427,"
   هل من حق اهلي إجباري على دراسه حاجه معينه رغم كرهي ليها ورغبتي في دراسه حاجه تانيه مفيهاش اي معصيه ولا شي غلط يعني واجب عليا ادرس غصب عني من بابا برهم وطاعتهم وغير كده بعصيهم بالله محتاجه رد!
  ","

   الأمور مش بتتاخد كده !
   
   فكري ليه عايزينك تدرسي الحاجة دي .. وليه أنت عايزة حاجة تانية ؟
   
   طب أيهما أصلح لمستقبلك ؟
   
   مش يمكن تعلقك بالحاجة بتاعتك مجرد تعلق عاطفي هينقلب لندم ؟
   
   مش يمكن رفضك لاختيارهم راجع لمجرد إحساسك بالإجبار ؟
   
   أعيدي تقييم الأمور .. واعطوا نفسكم فرصة تتناقشوا وتتكلموا بهدوء .. وهتوصلوا لاختيار كويس بإذن الله.
  
"
73428,"
   والله يا شيخ محمد انا بحبك ف الله ربنا يباركلك يارب انا نظرتي بتتغير للحياه كليا بكلامك هنا 💙💙
  ","

   إلهي تنستر 💚
  
"
73429,"
   فكرتني ب احمد عبد العزيز في المال والبنون
التاريخ بيقول كده 😂😂😂😂😂
ولما تروح تتغدا سندوتشات دلوقتي وتقول لاااااا 😂😂😂
  ","

   أباس الدوو بيقول:  Nooooo ☹
  
"
73430,"
   بإختصار ، كنت ضالة عن طريق الله .. ثم مَن عليا الله بواسع كرمه و هداني لطريقه 
و حاليا متقدم لي شاب محترم وعلى خلق
هل عليّ أن اُخبره عن حياتي الماضيه ام لا ؟
  ","

   ليه ؟!
   
   هو اللي هيحاسبك وهيدخلك الجنة أو النار ؟!
   
   من تمام هداية الله لك = أن تستتري بستره.
   
   هذه فكرة يغريكم بها الشيطان لجهلكم موهما أنها من تمام الصدق .. وإنما هي خبيثة، لا يرضاها الله ورسوله.
   
   وبالمناسبة الأفندي اللي طلع قال إنه خان زوجته وانفصل عشان صارحها جاهل، واللي شجعوه وقالوله برافو لشجاعتك أجهل منه !
   
   دي اسمها مجاهرة.
   
   ديننا فيه الستر والتوبة بينكم وبين الله وحده .. معندناش كرسي اعتراف.
  
"
73431,"
   طب والله و ماليك عليا يمين لسه حلة المحشي نازلة من ع النار اهوت 😂😂
  ","

   أصلا عادي 🥺
  
"
73432,"
   ي شيخ بالله عليك جاوب
خطيبي محترم ومن عيله كلهم اللهم بارك متدينه بس هو ساعات بيبقي كسلي علي انه يقرى قران او يقين ليل لازم اقوله وهو اصلا مسافر ف غربه لوحده  وبردو ساعات ميصليش الصلاه ف وقتها وساعات مش بيصلي ف المسجد وهما بيقولو بالزواج انتي هتعوديه هو متقبل جدا اني اقوله وبيريحيني يقولي حاضرترييح
  ","

   أنت أوفر !
   
   بيصلي الفروض ومحترم وطيب = تحطيه فوق راسك ..
   
   وما تعيشيش الدور عليه.
   
   وبعد الزواج هتقيمي الليل وتدعي له ولك .. قدر يقوم = خير وبركة .. مقدرش = هيقوم يصلي الفجر وتبوسي إيده اللي شقيانة عشان تأكلك من حلال.
  
"
73433,"
   منفسكش في بطه بالفريك 😂
  ","

   لأ !
   
   محشية خلطة من بتاعة أمي مع حلة محشي نازلة من على النار حالا، من بتاع أمي برضه.
   
   التاريخ بيقول كده .. البرد ده بيقول كده 😁
  
"
73434,"
   الطبيعي إنها ميزة بلا جدال - ليه حضرتك بتصفها هنا بالعيب لدرجة محاولة التخلص منها أو تقليلها ؟
  ","

   قصدت إني مش دقيق .. أو مكنتش دقيق 😅
  
"
73435,"
   هل أنت شخص دقيق في مواعيده؟
  ","

   من أسوأ عيوبي يا آسك !
   
   لكن أحسب أن الله أعانني فبدأت التخلص منه ..
  
"
73436,"
   طب لو شوفت رؤيه ف المنام مش تعتبر رساله بردو ولا لا
  ","

   وغالب ما يرى الناس من منامات إنما هي بين حديث نفس وبين أضغاث أحلام !
   
   فلا تجهدوا أنفسكم بطلب التأويل لما تحسبونه من بقايا النبوة .. وليس هو كذلك، ولا أنتم بهؤلاء.
   
   وإن من وسائل إحزان الشيطان للذين آمنوا أن يتمثل لهم فيما يضيق صدورهم، سيما إن لم يملك أحدهم من الفقه ما تكون به هذه المشاهد نسيا منسيا .. بعد التفل عن يساره، والاستعاذة بالله من شرها.
   
   وغالب ما يتوهمه الناس من رسائل ربانية إنما هي مجرد موافقات أو دلالات صنعها هو بنفسه لما يرجو أو ينتظر أو يحذر !
   
   فلا توقفوا قرارات حياتكم على التعلق بحبل متوهم قد يعميكم عن الكثير من الحقائق !
   
   التوكل عصمة، وحسن الظن نعيم، والرضا بعد كل ذلك جنة ..
   
   وليس الإيمان بالرؤى أو الرسائل .. إنما الإيمان بلزوم طاعة الله والتفويض له في كل المسائل.
   
   اللهم إيمانا لا يرتد، ويقينا لا يهتز، وقرة عين لا تنقطع.
  
"
73437,"
   🌏
  ","

   مفيش حاجة اسمها كده كويس .. مفيش حاجة في حياتكم هتظبط لو الموضوع ده ما اتصلحش.
  
"
73438,"
   #
  ","

   لو كان شتمك أو شتم أهلك = كنت كرهتيه !
   
   فاللي يتنكر لربك = لازم تنسيه، كأن لم يكن.
  
"
73439,"
   هو انا لو كنت بدعي ربنا بحاجة وفتحت فيس مثلا لقيت الآية ""فاستجبنا له...."" ف وشي هل تعتبر اشارة ولا مجرد صدفة؟
  ","

   لا تنسجوا لأرواحكم شباكا، تعلق فيها .. ثم تلوموا القدر على ما نسجتموه أنتم !
  
"
73440,"
   #
  ","

   انسي واحمدي ربنا.
   
   مفيش خيار تاني.
  
"
73441,"
   خطيبي عنده السكر وحاليا حصله مشكله فى الكلى وعاوز يفسخ الخطوبة لأن مصاريف العلاج كتير وأنه ميقدرش يتحمل مسئولية بيت بس أنا مش قادرة على القرار ده و فعلا انا متمسكة بيه جدا وصعب جدا اسيبه وحتى مقدرش اتخيل الحياة من غيره و عاوزاه مهما كان حالته الصحية فأنا مش عارفه اعمل ايه معاه
  ","

   لو طلبه ده لمجرد خوفه إنه يكون حمل عليك = تقدري تفضلي جنبه بشرط تكوني فاهمة تبعات القرار ده !
   
   أما لو طلبه عن اقتناع ورغبة حقيقية في البعد = يبقى لازم يحصل بدون تردد .. أهون بكما من بعدين.
   
   وما تاخديش قرار عاطفي ممكن يدمرك ويدمره بعد كده.
   
   الله يشفيه ويعافيه ويلطف به.
  
"
73442,"
   🌏
  ","

   معذرة تاه في الزحمة !
   
   إيه السبب برضه ؟!
  
"
73443,"
   خارجة من خطوبة اذتنى نفسيا ،شككتنى في اختياراتى،كان راسم التدين ولما اعلنا الخطوبة بدأ يبان،بيتقمص وبيتهمنى بالبرود عشان بطبق ضوابط وبينزل صور بنات بشعرهم على حسابه 
من غبائى لسه متعلق بالعلاقه،لسه مش بفتكر غير الحلو فيها مع اني ما فرقتش معاه و راح خطب بعدها بأسبوعين وكاتبلها نفس الكلام اللي قالهولى
  ","

   اصبري على نفسك وهتتجاوزي ..
   
   الحاجات الحلوة عشان بس كانت جديدة عليك !
   
   لكن الموضوع نفسه أنت عارفة من جواك إن انتهاءه من أكبر نعم حياتك.
  
"
73444,"
   يا بنات متقبلوش شخص عشان حاجات هتكون فيما بعد تقبلوا على الموجود فقط متحطوش طموحات وامال على حاجه مش مضمونه هتحصل او لا ده سوء تصرف منك محدش هيدفع تمنه غيرك
  ","
  👍
  "
73445,"
   يا شيخ بالله عليك السؤال ده ضروري أنا على وش جواز و عاوز كل خلفتي تكون بنات مش عاوز ذكور خاااااااالص أعمل ايه لو مراتي حملت في ولد هسقطه حرام كده ؟
  ","

   هو غريب إنك عاوز بنات مع إن المشهور العكس !
   
   لكن عموما في كلا الحالتين أنت غير مؤهل للزواج .. محتاج إصلاح نفسي الأول.
  
"
73446,"
   خطيبي كان كده و مهما فهمته طبيعتي او قلتله محتاجة ايه هو مبيعرفش يقدمه لانه مش مقتنع بيه
  ","

   كان !
   
   أرجو تبقى كان فعلا ومعدش خطيبك.
   
   لأن صاحبة السؤال أكيد هو كان كده برضه وقالت هيتغير بعد الزواج !
   
   بتجبنوا عن القرار في وقته الصحيح وترجعوا تسألوا قبل فوات الأوان .. للأسف.
  
"
73447,"
   وامى وابويا منفصلين من سنه وابويا للاسف مش بيبعت غير ١٢٠٠ج كل شهر وده بعد قضايا واحنا ٣ بنات دلوقتى انا اتخطبت وللاسف هو رافض انه يساعدنى ف جهازى على الرغم انه معاه لما كلمته قالى خلى امك تنفعك وجعنى بكلامه اضرت امى تنزل تشتغل  وامى بتقول متكلمهوش تانى
دلوقتى انا حرام عليا لو بطلت اكلمه او اشوفه؟؟
  ","

   اتصلي عليه في الأعياد.
   
   وربنا ينجيك لزواج مستقر سعيد.
  
"
73448,"
   زوجي بارد و بيتكلم بالمنطق اغلب الوقت...بحتاج يحضني بس ساعات... ازاي احافظ علي نفسيتي و ما يئذنيش الطبع ده لاني اغلب الوقت حاسه بالوحدة و الاهمال
  ","

   اطلبي !
   
   قوليله محتاجة كذا .. فهميه وعوديه ..
   
   ما تحبسيش نفسك في دور المظلومية.
  
"
73449,"
   خطيبي شايف نفسه دايما مظلوم وضحية وكل الناس بتظلمه كنت بشفق عليه في الأول بس لقيت انه بيبالغ في تقييم الظلم وممكن في موقف عادي ملهوش علاقة بالحقوق أصلا يتقمص ويقول اني ظلمته وان ايه الجديد ما هو دايما مظلوم وكل الناس جايه عليه
ازاي اتعامل معاه؟
  ","

   للأسف هيكون مرهق جدا في عشرته !
   
   لازم ياخد استشارة نفسية.
  
"
73450,"
   ماذا كانت ستكون خطتك إذا لم يكن هناك كهرباء في العالم؟
  ","

   مصحفي وسبحتي .. وأنيس من ضي وجهه يشرق قمري !
   
   (أعصابك يا آسك 😁)
  
"
73451,"
   الفجر حان وقته فى مصر 
يلا قول ألقاكم ياصحبة الجنة 
وادعولى بالتوفيق وربنا يعفو عني
  ","

   ألقاكم يا صحبة الجنة 💚
  
"
73452,"
   أجرب حظي وأسأل ! 
الشيخ محمد شاف الرسالة فرد عليها يلا نصلي مش فاضي . 
أني اسف 😹😹😹💜
ربنا يسعدك ويكرمك يا رب .❤
  ","

   والله منا مزعلك !
   
   تصبح على خير 😁
  
"
73453,"
   عمرك ما اجبت على سؤال لى 😥 ممكن تجاوب على سؤال السمك ؟
  ","

   هي إيه حكاية الأسئلة النهاردة ؟!
   
   حواجب وفلوس وسمك
   
   يعني نروح فين الوقت مش فاهم !
   
   عموما السمك حلو وزي الفل.
  
"
73454,"
   كل ما اتكلم مع والدي في مسئلة مختلف عليها يكفرني و بيقولهالي واضحة انت كافر و مدلس مثل امور النقاب و الموسيقى مثلا ، حديثي معاه مؤذي ليا جدا و هو و والدتي مطلقين وانا مع والدتي ، لما مش بتصل بيه كتير بيقولي انت مش بتبرني و دي من الكبائر ، واتصالي بيه يأذيني ، اعمل ايه حضرتك ؟
  ","

   اتصال أسبوعي مختصر بلا أي نقاش .. سلامات وبس.
  
"
73455,"
   احنا متابعين من زمان ومستنين اليوم ده 😅 عاااش ياشيخنا الله يقويك
  ","

   يا رب ..
   
   بس الموضوع تافه للغاية على فكرة !
   
   لعبة كوينز بيضحكوا بها عالعيال .. وبتنقص كل يوم والمركز بيتغير وكده .. ومقضينها بأه اعطيني وأعطيك وكلام فاضي يعني !
   
   بل فيه أوبشن شراء كوينز بفلوس عشان مجرد المركز في دولة الموقع ..
   
   أي كلام !
   
   لكن عموما 1 تليق دوما بصحبة الجنة 💚
  
"
73456,"
   JazakAllah khair. May Allah grant you goodness in this life and the next and allow you to enter the highest level of paradise
  ","

   الله يسعدك ويبارك فيك ..
   
   والجميع ..
   
   آمين.
  
"
73457,"
   هو سؤال الفلوس موصلش !!
  ","

   قولي فين وأنا أروحله لغاية عنده 😂
  
"
73458,"
   محمد صلاح ريأكت أنجري. 😌
  ","

   كل واحد في تخصصه يا أخ شريف !
   
   أنا مش ههوب ناحية الأنفيلد.
  
"
73459,"
   دا انجليزي ده يا مرسي 😂😂😂
لا بس عاش يا شيخ 😂
  ","

   نفسي حد يقولي:
   
   موهاميد 😅
  
"
73460,"
   هو السؤال بتاع الحواجب موصلش ولا ايه !
  ","

   يبدو طلع عليه ملقاط في الطريق !
  
"
73461,"
   مبروك المركز الأول في أمريكا ياشيخ يافخر المصريين 💪😅
  ","

   يشعر بــ:
   
   اتقدم .. اتقدم .. وكفاية خلاص تتندم ..
  
"
73462,"
   شيخ انا في واحد من فتره كلمني وقلي انا شفتك اكتر من ره وحبيتك جدا وبقالي سنه ونص متابعك بس خفت تضيعي مني كلمتكانا طبعا قلتله واتو البيوت من ابوابها هو موافق يتقدم بس في ٨ الجاي يكون ظبط اموره لانه لسه بيدرس انا عرفت عنه كل حاجه ومش عارف رد اهلي هيكون ازاي اعمل ايه انتظره ولا اوفق علي اقرب حد مناسب 😭
  ","

   اقفلي باب التواصل !
   
   لو تقدم لك مناسب = وافقي طبعا.
   
   ما حصلش = يبقى يتقدم.
   
   الشاهد = لا توقفي فرصك على انتظار غير مضمون لا من ناحيته ولا من ناحيتك ومن ناحية أهلكما.
  
"
73463,"
   Thank you so much, I really like your answer (and I know about your slogan haha). So even if I pray istikhara, I should just leave it to Allah and not take action? Because I know Khadeeja (RA) sent a mediator to the Prophet SAW as well. Again, please feel free to respond in Arabic :)
  ","

   اقرئي ده كويس إذن:
   

    https://m.facebook.com/story.php?story_fbid=2505530026193494&id=100002095644279&sfnsn=mo
   

"
73464,"
   كنت خايفه اوي من قسوة حضرتك في الردود لقيت ان حضرتك بترد بقسوة في بعض المواقف اللي بتقلل من كرامه الشخص 
اما المواقف اللي بين الرب والعبد فبتدي فيها مساحه للتوبه والتغير والتراجع وبحس انك حرفيا مكان الشخص وخايف عليه اوي وحاسس بيه  وانك بتفرق اوي بين ان ربنا كبير وبيسامح ومابين التعاملات بين الاشخاص❤
  ","

   أنا سعيد جدا بالفهم ده !
   
   جزاك الله خيرا.
  
"
73465,"
   Please feel free to reply to my question in Arabic (ana batkalem + bafham Araby)
  ","

   حرام عليك !
   
   طب كنت قولي من الأول طيب 😅
   
   عموما سامحي بأه الإنجليزي بتاعي .. بتدرب على أمريكا وكده.
  
"
73466,"
   I'm in interested in someone who seems to have khuloq + deen. I asked a sheikh what I should do & he said to send a friend to speak to his sister on my behalf, but I can't imagine myself doing that. Should I wait, with the mindset that if Allah wants it to happen, it will (iA), or should send smne?
  ","
  If this person (the mediator) has enough honesty & intelligence to speak and make an impression without hurting you as just something offered for sale = you can do it, as sheikh told you !
  
  But I prefer to the have the concept :
  
  غلّي نفسك !
  
  sorry .. I can't translate it .. It is our slogan here ..
  
  My trademark 😃
  
  On the other side, you can't be sure that's his fact is like how he seems!
  
  And you can't be sure that you are going to be happy with him !
  
  So let it to Allah.
  
  وتستمر الحياة ..
  "
73467,"

    @abuanaaas08
   
   السلام عليكم انا مخطوبه والمفروض اننا ع قدر م اﻻلتزام وللاسف ضعفنا وحصل تجاوز وندمنا وتبنا واستغفرنا ومن فتره لاحظت تغير مشاعري م حب لنفور كامل وقربت اكتر لربنا واستخرت وقررت اسيبه لان بعامله وحش احيانا غصب عني رفض وقالي اقرب اكتر وماايأسش ومساله وقت وهتعدي ومافيش تغيير ولو طفيف ماالحل
  ","

   ده رد فعل نفسي منك عشان اللي حصل !
   
   وحله ما يكونش في إنهاء الموضوع ما دام الولد كويس ..
   
   حله يكون في التوبة والاستغفار وما تعملوش كده تاني بإنكم معدتوش تقعدوا لوحدكم أبدا وتحاولوا تعجلوا بالعقد.
   
   افصلي شوية .. ورتبي أوراقك .. واللي حصل وإن كان غلط ما يخليكم شياطين أو يسلبكم الخير فيكم !
   
   شاب وشابة بيحبوا بعض وتهيأت لهم الظروف = الطبيعي يغلطوا ..
   
   أومال ليه الشرع حط الحدود دي كلها ؟!
   
   فأرجو تهدي وتراجعي نفسك عشان ما تاخديش قرار تندمي عليه بعدين.
  
"
73468,"
   احبك فى الله يا شيخنا ♥️
  ","

   الله يحبك ويسعدك 😍
  
"
73469,"
   شيخ هو الاحتضار بيبقى إزاي  و آسفة للسؤال
  ","

   لو كنا صالحين = يمر على خير !
   
   المهم يجينا حال رضا الله عنا.
  
"
73470,"
   Can I ask you a question in English?
  ","
  yes.
  "
73471,"
   هسأل حضرتك تاني وأمري لله ⚡⚡

لما باجي أصلي على الرسول صل الله عليه وسلم بقول ..(صل على محمد) واقررها هل كده الصيغة غلط في الصلاة ولا عادي ؟! ولا المفروض اقول اللهم صل على سيدنا محمد مع العلم اني بقول الاولانيه علشان اكتسب وقت أسرع في الصلاة على الرسول لو هصلي كمية
  ","

   عظمي رسول الله؛ فهذا أحب لمن أكرمنا به.
  
"
73472,"
   انا من رأيي لطف المعاملة ، يعني طريقتها ممكن تخلي اي حد يشك ، هو صحيح ملوش حق ف كدا بس الحوار كان ممكن يخلص انها تقوله علشان مينفعش تشوف خصوصيات صحابي وخلصت لكن انها تفرض أسلوبها بشدة انا شايف انه مش صح خاصة الفترة دي مش محتاجه كدا ، وكل حاجه بالهدوء تتحل ف زمن الفتن دا ، مجرد رأي
  ","

   ممكن نختلف في طريقتها !
   
   بس الفترة دي محتاجة عكس ما ذكرت ..
   
   محتاجة حسم ووضوح ووضع للنقط على الحروف عشان ما يتعبوش بعدين.
  
"
73473,"
   💌💌💌
  ","

   نعم.
  
"
73474,"
   خطيبي بيشوف صور للعفش ف فوني راح فتح الواتس والتليجرام روحت انا شديت الموبايل منه، فزعل جدا واتعصب وقال انتي مخبيه عني حاجه مش عاوزاني اشوفها قولتله لا مافيش حاجه بس دي خصوصيه وفعلك دا شك وقلة ثقه ومش من حقك زعل اكتر وقال لا من حقي انا مش كيس جوافه ومن حقي اقول تكلمي مين وماتكلميش مين، ايه الصح بقا؟
  ","

   هو مش كيس جوافة ولا حاجة .. ومش من حقه يدخل على محادثاتك بالطريقة دي .. ولو هو شايف إن ده اللي يحقق له شخصيته = يبقى فيه خلل كبير محتاج تراجعوه سوا، أو تعيدي النظر في الارتباط به أصلا !
   
   ومش فاهم ازاي رجل عاقل يسمح لنفسه يدخل على محادثات زوجته مع صاحباتها وإخواتها اللي ممكن يكون فيها أسرار وصور وحديث نساء مع بعض !
   
   وكذا الكلام بالنسبة للمرأة.
   
   وسبحان من حرّم التجسس !
  
"
73475,"
   أجرب حظي وأسأل؟🙃
  ","

   مبروك !
   
   يلا .. هنصلي العشا 😃
   
   ألقاكم يا صحبة الجنة 💚
  
"
73476,"
   والله بفرح لما أشوف حضرتك سعيد 💚 ربنا يديم سعادتك في الخير.. دنيا و آخرة
  ","

   يا رب جميعا .. يا رب ..
  
"
73477,"
   رقم 1 ف الاسك ي شيخنا 💚💚
  ","

   طب ما ده الطبيعي بتاعنا الحمد لله 😌
   
   (قنبلة تواضع 😁)
  
"
73478,"
   كنت شبهها وفضلت معلقه نفسي بوهم لغايه ما هو اتجوز والحقيقه والراقع بيقوله انك مكنش شايفني اساسا وانا الي هبله فالحمدلله انه عقلت دلوقتي 😅 ومتجوزه راجل سكر الحمدلله
  ","

   الله يسعدكم .. في الدارين ..
  
"
73479,"
   الف مبارك الترند تستاهل كل خير 🌷
  ","

   إيه الترند ؟!
  
"
73480,"
   اتواصل ازاي مع الدار دي؟؟
  ","

   https://www.facebook.com/Dar.Elbasheer1987/
  
"
73481,"
   هو فعلاً لو قلبي دق لحد ، او أعجبت بحد يعني 
( هو دا محصلش بس سؤال ) ،، كدا أكون أغضبت ربي !
  ","

   لا !
   
   مجرد تحرك المشاعر لا يُملك.
   
   المهم فيما يترتب على ذلك ..
  
"
73482,"
   انا مسيحية  بتاع حضرتك علشان المس سندس وجوزها بيتبعوك بأمانة صفحتك جميلة حسيتك مربي وراعي 🔔
  ","

   شرفت ونورت ..
  
"
73483,"
   لو نصيبك هيجيلك من غير م تعملي حاجه خالص غضي بصرك عنه و احفظي قلبك عليان لو مش نصيبك قلبك ميتعبش 💛🌿
  ","

   عاش 👍
  
"
73484,"
   السكوت مش هيضيعه يا شيخ ؟؟
  ","

   الكلام هيضيعك أنت.
  
"
73485,"
   شيخ محمد أنا من محافظة أسيوط ومحتاجة كتاب حضرتك جدا ال هوا صُحبة الجنة حياتي كلها عك يمكن ألاقي فيه الحاجة ال بادور عليها قولي حضرتك أجيبه من فين أنا من أول ما نزل وكان نفسي اجيبه  كل الناس شكرت فيه جدا وشوفت بوستات كتير عنه ع الفيس بجد ربنا يباركلك شكله هيفيدني جدا ف حياتي ال ملهاش ملامح دي
  ","

   راسلي دار البشير يا يدلوك على مكان، يا يشحنوه لك بإذن الله.
  
"
73486,"
   لاول مرة في حياتي قلبي يدق لحد ^^ 
بس اخترت الصمت و كتمان مشاعر الحب جوايا ...
قالتلي صديقتي المقربة ان كتر الكتمان مسيره يبان .. هل فعلاً ممكن يبان عليا ؟ 

هو شخص خلوق جداً و قلما في الزمن ده اننا نلاقي حد حاطط ربنا قدامه في كل حاجة 
كل مدى بيزيد احترامي ليه ،، و بيزيد برضه خوفي اني اخسره :"")
  ","

   غلّي نفسك.
   
   (وبلاش كلام الصاحبات بالله عشان بيودي في داهية والله).
  
"
73487,"
   طيب عاوز اقولك حاجة تصبرك شوية. انا في محافظة من اقاليم مصر. مدرس في كلية. بدردس مع الطلبة وبسألهم ايه مثدر الدين بالنسبة لكم. كنت انت وأ. أحمد سالم الاسماء الوحيدة اللي اتقالت. فاللي عاوز اقوله - جعل الله عملك خالصا لوجهه الكريم- انك على ثعر وانك مصدر الدين لملايين قد لا تعلم عنهم شيئا فاصبر واحتسب
  ","

   الله يجبر خاطرك 💚
   
   ربنا يتقبل ويسدد .. ويعفو ويغفر.
  
"
73488,"
   م انت لو رديت عليها من الاول مكنتش كررته!!!
  ","

   طيب صاحبة السؤال واعتذرت وجاوبتها .. أو ما اعتذرتش وما جاوبتهاش !
   
   مش مشكلة.
   
   مشكلتي هنا بأه مع حاجتين:
   
   1) أسئلة كتير بتزايد وشايفة إني احتديت وكده.
   
   2) أسئلة تانية زي دي بتلومني ازاي ما أردش عليها من الأول، وناقص تهددني بقطع المصروف !
   
   أنا مش هعلق.
  
"
73489,"
   بعتذر جدااااا...بس انا في نار ومليش حد اقوله اللي عايشاه
  ","

   طيب يبقى نهدى ونتكلم ..
   
   1) مبدأ بيت العيلة اتكلمت عنه ألف مرة إنه مرفوض؛ لكثير مما ذكرت أنت وغيره.
   
   وهذا مثال:
   

    https://m.facebook.com/story.php?story_fbid=2408763455870152&id=100002095644279&sfnsn=mo&d=n&vh=i
   

   2) كون الزوج لا يتحمل مسؤولية فده عيب سيء طبعا .. يتحل بالنقاش الهادئ بينك وبينه .. وتكرار النصح بلطف وحسم .. ثم إدخال طرف حكيم من الأهل.
   
   3) لو مفيش استجابة يبقى الوضع يقدر بقدره وهتكون أدامك الخيارات المذكورة هنا (مع اختلاف تفاصيل الشكوى، لكنها نفس الخيارات لك):
   

    https://m.facebook.com/story.php?story_fbid=2501530663260097&id=100002095644279&sfnsn=mo
   

"
73490,"
   احلفك بالله ترد عليا عرفت اني اخويا بيمارس العاده السريه عايزه أساعده من غير ما يعرف اعمل ايه دلني
  ","

   ملكيش دعوة.
  
"
73491,"
   يا شيخ محمد ليه الحدة دى فى الرد 
بالراحة عليها 
اللى فيها يكفيها
  ","

   السؤال بيتكرر من 3 أيام كل أما أدخل حوالي 100 مرة ورا بعض !
   
   لا دي طريقة حل مشكلة .. ولا طريقة سؤال أصلا ..
  
"
73492,"
   ليه الشاب بيتزوج طالما مش هيستغني عن اهله ولا هيكون حياة خاصة بيه ولا هيقدر يشيل المسئولية...ليه يتجوز بنت ناس ويسيبها في بيت عيلة ويسافر ويعيش حياته وبنات وغيره ويخلف منها علشان عياله يملوا البيت علي اهله...وهيه تتهان ويتقل بكرامتها الارض من اهله وهو في ثانية يستغني عنهاوعن اولاده علشان راحة اهله!
  ","

   يا فندم تكرارك المستفز للسؤال ده أغضبني أكتر من محتواه !
   
   يعني أنا المفروض مثلا أجاوب أقول إيه مش فاهم ؟!
  
"
73493,"
   انا قولت لوالدي انت مش هتتحاسب عني.!
قولتها ف وقت غضب بيضغط عليا و يقعد يزعقلي و يقفل النت و أحيانا يعاملني بقسوة لانه عايزني البس النقاب غصب عني انا قولتله انا لبسي شرعي خمار و هكذا ممكن تسبني اختار بنفسي امتي البسه قالي لا مش بمزاجك قولتله انا هتتحاسب عن نفسي انت مش هتتحاسب عني طالما انا مش متبرجة
  ","

   هو حقك !
   
   بس بلاش النبرة المحتدة معاه .. لزوم الأدب واجب.
   
   وربنا يهديه ويعلمه.
  
"
73494,"
   يا شيخنا اي سعادة هتولد الحب وطالما الطرف التاني بيحترمني وبيقدرني و بيخاف على خاطري وبيراعي ربنا فيا يبقى هو ده الحب ❤ و بالتدريج هتحبه غصب عنك😹
  ","

   مثلا !
   
   (وإن كان مش كل الناس بيعرفوا يعملوا كده للأسف).
  
"
73495,"
   بالله اجبنى ... اخو والدتى قال علينا كلام مش كويس وافترى علينا وسمعنا الكلام بنفسنا وعايرنا بعدم الزواج واحنا اصلا مجتنبينه من مده فأمى الكلام وجعها جدا على بناتها وقلبها كان محروق وباتت الليل كله تبكى وتدعى عليه وتدعى ربنا بنتقم من الظالم وحاليا هو تعبان جدا وفى كارثه وانى ايضا تبكى وحاسه بالذنب؟؟
  ","

   مفيش ذنب !
   
   لعل ربنا أراد له يفوق ويطهره من المظالم.
  
"
73496,"
   يا شيخ احنا كنا مخطوبين واختلف مع بابا علي ظروفه المادية..وقالي لو أقنعتي أهلك بالإيجار وبظروفي عمري ما هسيبك ابداً، اقنعتهم بعد معاناه، وبعدين قالي آسف مش هكمل.انا مجروحة ومش عارفه انسي منه الصفعة دي مش عايزاه والله ابدا بس مجروحة لأني وقفت قصاد أهلي كتير بسببه، ومن 5 شهور لسه بفتكر إنه وجعني..
  ","

   خير !
   
   احمدي الله الذي نجاك ..
   
   ويكفيك إنك كنت أصيلة وصادقة.
  
"
73497,"
   ازاي جواز سعيد من غير حب؟
  ","

   بمودة ورحمة واحترام متبادل وتوافق عقلي ونفسي !
   
   حياة هادئة .. ليست متوهجة، لكن مستقرة.
   
   أفضل كثيرا من إلباس علاقات مرضية أوصافا لا تستحقها !
  
"
73498,"
   حضرتك من التجارب اللي بشوفها حواليا بقيت بخاف من الجواز واقنعت فعلا ان مفيش حاجه اسمها حب وان الحب ده   مش للانسان  وان كل اللي بيبعتو لحضرتك يشكو مراره الحب فده مش حب ده اي حاجه تانيه غير الحب
  ","

   أولا:  كل ده لا يعني إن الحب مش موجود.
   
   ثانيا:  الزواج ممكن يكون سعيد ولو بدون حب.
   
   ثالثا:  ما تحكميش على نفسك في أي حاجة من واقع غيرك.
  
"
73499,"
   @ياشيخ لو سمحت انا عامله الاسك مخصوص علشان اكلم حضرتك وبعت كتيييير اوى اتمنى ترد عليا(انا عرفت ان خطيبى بيتفرج ع مقاطع محرمه هل يستحق ان اعطيله فرصه واكمل معاه بعد ماوعدنى انه معتش هيكررها)
  ","

   لو ذنب عابر = اعطيله فرصة إن كان كويس بصفة عامة.
   
   لو واصل لدرجة إدمان = لازم يتعالج.
  
"
73500,"
   انا عارفه انك مش هترد ..
بس من باب فضفضه ! 
انا اى اللى يضمنلى ان فى عوض من ربنا فى حياتى وكل حياتى ابتلاءات يعنى كل ما اخلص ابتلاء اقول عوض بقى يارب الاقى ابتلاء!
لدرجة يأست ..انا لو اتأخر ابتلاء يوم اقول اتأخر ليه!
  ","

   اسمعي ده كويس:
   
   قواعد في الابتلاء:
   
   ( ١ / ٢ )
   

    https://m.facebook.com/story.php?story_fbid=2360240840722414&id=100002095644279&sfnsn=mo
   

   ( ٢ / ٢ )
   

    https://m.facebook.com/story.php?story_fbid=2360262407386924&id=100002095644279&sfnsn=mo
   

"
73501,"
   انا من غزة وكان القصف عنا وكنت بكلم صحبيتي طول الليل لانه مش عارفين ننام مع القصف انا بفضل الله مداومة ع قيام الليل وبحسه فرض وبتدايق لما يضيع مني ولأن القصف كان عندصحبيتي أقرب ورعب فضلت معها نتحدت لفجر لاني عارفة اني بونس فيه لانها بتخاف وما صليت قيام؟لو مكاني شو هتختار؟ تصلي ولا تطمنها؟اناعملت صح؟
  ","

   السؤال ده ما ينفعش أجاوب عليه إلا ببكاء خجل والله.
   
   ومش عارف ازاي أكون ممدد على كنبتي كده وأقولك كان المفروض تقوليلها نصلي ركعتين مثلا وترجعوا تتكلموا ..
   
   مجرد تخيلي للوضع والصوت حاجة .. وحرصك على القيام ونبرتك الصادقة دي ورحمتك لصاحبتك حاجة تانية !
   
   بتقولي: لو مكاني ؟!
   
   هو احنا نطول !
   
   نطول هذا الثبات وهذا الإيمان .. اللهم بارك ..
   
   شكرا لك إنك مشرفاني بوجودك هنا.
   
   شكرا لكم .. وشكرا لغزة ..
   
   وربنا ينصركم ويحفظكم ويعفو عن عذرنا فيكم.
  
"
73502,"
   🌏
  ","

   إيه السبب ؟
  
"
73503,"
   ابو أنس  السنة ال فاتت طلبت منك تدعيلي ربنا يجمعني انا وخطيبي الحمدالله ربنا جمعنا بعد عناء لله الفضل والمنة وسافر بعد شهر من الزواج والله اعلم بظروفه حاليا المهم يعني ادعيلنا ربنا يرزقه ويوسع عليه
انا بحبه اوى ي شيخنا
  ","

   الله يجمع شملكم على خير ويحفظكم ..
  
"
73504,"
   💎💎💎💎💎
  ","

   ما قلتيش التفاصيل دي !
   
   يبقى يزورك مرة في الشهر مثلا .. وبلاش تواصل زيادة بلا ضرورة.
   
   وبرضه ركزي في مستقبلك.
  
"
73505,"
   كلماتك أنقذتني من شر نفسي مرات عديدة
لو شكرتك يبقى قليل
  ","

   ادعيلي وبس.
   
   أنا معملتش حاجة .. هو فضل ربنا علي وعليك ..
  
"
73506,"
   💎💎💎
المفروض اعمل ايه في الموقف دة 
والتعامل يبقى بيننا ازاي..؟ 
وجزاك الله خيرا
  ","

   مفيش تعامل.
   
   كده كده مش هينفع تاخدي الخطوة قبل خامسة !
   
   تقدم ووفى = مرحبا
   
   بعد وغير = مرحبا
   
   شوفي مستقبلك الوقت أهم حاجة.
  
"
73507,"
   والحل اي !؟
  ","

   الصبر واليقين.
  
"
73508,"
   بس كلهم بيتكلمو فى التليفونات واحنا بائسين
  ","

   قصدك واحنا لربنا محبين !
  
"
73509,"
   يا شيخ محمد رد عليا 
بكلم حضرتك كتير بس حضرتك مش بتشوف رسايلى او ممكن انا لى مش بعرف استعمل الاسك 
حضرتك انا شعرى واحش ربنا خلقنى كدا خطيبى انسان محترم جداا وعارف ربنا بس لما بيكلمنى فى حاجه يفضل يقولى انا بحب البنت لى تهتم بنفسها وخصوصا شعرها انا لو عملت شعرى فرد وكدا انا غلط ولا اسيبه ولا اعمل ايه
  ","

   لو اعتنيت بشعرك كويس .. وشفت له حل مناسب = هيبقى تمام !
   
   مش كل الناس بيحبوا الناعم المنسدل .. بعضهم مثلا يحب الكيرلي وهكذا ..
   
   الفكرة مش في طبيعة شعرك .. الفكرة في اهتمامك به وبنفسك بصفة عامة.
  
"
73510,"
   اعمل ايه عشان ابطل خوف وقلق؟
  ","

   تقرب من ربنا .. ما استطعت.
  
"
73511,"
   انا بلوك ؟ هل أخطأت عن غير قصد؟ بسؤال ما طرحته؟
  ","

   أبدا !
  
"
73512,"
   أنا كفتاة أحب من سيكون زوجي بالمستقبل، أشعر أنني أحبه بالفطرة، حتى وإن لم أكن أعلم من هو، أستشعر بأنه سيحترمني ويحبني أيضًا، أشعر بالراحة بمجرد ما يخطر لي بأن سأكون زوجة وأُمًا يومًا ما، هل هذا أمرٌ طبيعي؟
  ","

   طبيعي .. بس ما تسرحيش كتير ..
   
   عيشي مرحلتك وحياتك .. وسيبي كل حاجة لوقتها.
  
"
73513,"
   حضرتك عبقري فعلا ف الرد ع الاسئلة ربنا يباركلك والله برتاح لما اقرأ احاباتك💚
  ","

   الله يجبر خاطرك !
   
   كلنا بنتعلم ..
  
"
73514,"
   خطيبي طيب جدا وبيحبني بس مامته صعبه جدا ف اسلوبهاا وطريقه كلامهاا ودا مخليني مش ع صله دايما بيهاا اعمل اي؟
  ","

   خلي صلتك بها رسمية .. اتصالات ولقاءات مختصرة وودودة.
   
   المهم تكون شخصيته قوية وهيعرف يفصل الخطوط بعدين .. يبرها، ولا يظلمك.
  
"
73515,"
   يا شيخ أنا هشترى الكتاب ان شاء الله أعرف ازاى انه نسخة أصلية هيكون مكتوب ايه عليه يدل على كدة؟ يا رب ترد بقى :)
  ","

   النسخة الأصلية الكتابة ملونة، أسود وأخضر.
  
"
73516,"
   هل هناك خطأ إن رفضنا لأجل التكافؤ الاجتماعي أو المستوى المعيشي ؟
  ","

   لأ !
   
   المهم بدون ظلم وبدون كبر.
  
"
73517,"
   ياشيخ نفسي حد يحبني نفسي احس بالامان انا معنديش فراغ والله ديما وقتي مشغول بس بيجي اوقات الواحد بيحب يحس بالامان
  ","

   ومين ما بيحبش يتحب، وبيتمنى الأمان ؟!
  
"
73518,"
   وهل الرد دا بينطبق على باقي الابتلائات والهموم يا شيخ؟ انا بوقع في ابتلائات كتير والحمد لله راضية وعارفة ان الابتلائات دي بتقربني من رب العالمين بس أحيانا بضعف وبتعب وبعيط أوي بس ده بيبقى لمدة قصيرة وبرجع بهدى وبطمن
  ","

   طبعا ينطبق ..
  
"
73519,"
   اووسكار اكتر واحدة تسال ...ومستحيل يجيلها نوتفيكيشن أن حضرتك رديت 😂💃
  ","

   اسحب الأوسكار من هنا يا ابني.
  
"
73520,"
   والدي توفى من كام شهر . مش عارفه ابطل جلد ف ذاتي كل ما بلاقي نفسي كويسه او احس اني تجاوزت وقدرت اعيش عادي واضحك تاني واكمل حياتي بعده . تنصحني بإيه ؟
  ","

   أنصحك تبقي كويسة وتعيشي حياتك وتضحكي .. وتدعيله كتير وتترحمي عليه، وتكوني ثقل في ميزانه بعملك الصالح بإذن الله.
   
   وتستمر الحياة ..
  
"
73521,"
   يكفيني الدين والخلق مادام الله وضع بقلبي احساس القبول لاول مره لكن اهلي معترضين علي النسب وتكافؤ اهله الاجتماعي ماذا افعل بالله ؟
  ","

   أهلك عندهم حق.
  
"
73522,"
   ياشيخ، انا عندى السكر من وانا طفله وحاليا انا 22 سنه، راضيه والله الحمدلله جدا ومتعايشه معاه، بس أحياناً لما بتعب منه بضعف وممكن أعيط وبزهق، هو كده ربنا يزعل منى أو يقلل من أجرى أو يحاسبنى؟
  ","

   أنت عظيمة !
   
   وبإذن الله هيكون ده ثقل في ميزانك.
   
   معلش؛ الضعف طبيعة بشرية لا بأس عليك منه .. ما دام الرضا مستقرا في قلبك.
  
"
73523,"
   غ.س بغض النظر عن الانجليزي هل فعلا الباقي هو حاسس انها قليله 
لان انا كمان خطيبي كده وبيقولي علي كتب اقراها وصفحات اتابعها 
حاسه أنه بيحاول يطور مني 
مش عارفه هل ده ممكن ياثر مستقبليا سلبي ولا لا ويقولي انتي مكنتيش حاجه وانا ال غيرتك !
  ","

   كونه يقولك على كتب وصفحات وتطوروا من بعض = ده شيء كويس !
   
   لو مش مقتنع بك = مكنش هيكمل.
  
"
73524,"
   ي شيخ خطيبي رافض يعرفني بيدخله كام ف شهر انا سألته باسلوب كويس بس هو غير الموضوع ف بعدها سألته مباشرة مش عاوز تعرفني ليه قالي مش من حقك لما تبقى مراتي انا فعلا تدخلت فيما لا يعنيني؟
  ","

   وحتى لما تبقي مراته !
   
   المهم يكون قادر يكفي بيته.
  
"
73525,"
   سؤال فضولى 😁 .. الراجل الِ بيمُر بالمسجد أثناء خطبه الجمعه ومعاه صندوق ازرق بيعمل ايه !! 🤔
  ","

   بيلم تبرعات للمسجد ..
   
   المركز قائم على جهود الجالية الذاتية .. الحكومة هنا بتكفل لك حرية ممارسة النشاط فقط.
  
"
73526,"
   تصدق إني فرحان بجوابك عليا أكتر من الإجابة نفسها، من غير مبالغة والله دي تقريبا المرة ال٢٠٠ اللي ابعتلك فيها و اول مرة ترد😄
قلبي كان حاسس بالإجابة دي بس قولت أتأكد بردو ، جزاك الله خيرا ادعيلي بالقبول يابو انس بالله عليك.
  ","

   الله يسعدك حبيبي .. اعذرني معلش 💚
  
"
73527,"
   يا شيخ بالله عليك جاوبني
خطيبي نصحني بأسلوب شيك، اني اشتغل على نفسي واطورها ولفت انتباهي ان الانجلش بتاعي ضعيف واني بما اني هتخرج قريب ف لازم احدد هعمل ايه وناوية اعمل ايه وكدة وانه لازم اشتغل على نفسي واطورها بحيث انه يقدر يتكلم معايا ويكون تفكيرنا متقارب 
هو كدة حاسسني قليلة؟ مش مالية عينه؟صح؟
  ","

   سؤال:
   
   هو محتاج الإنجليش في إيه ؟!
  
"
73528,"
   واحده سألت ماما علي جارنا عشان متقدم لاختها، ف ماما قالت إنه طيب وكويس(ظننا منها انه اتعدل)بعد الشبكه بأسبوع البنت اكتشفت الحقيقه وسابته(واختها عاتبت ماما عشان ماقالتش الحقيقه)...ماما لو اتحطت ف نفس الموقف ده تاني تقول ايه؟؟
  ","

   تقول الحقيقة !
   
   أو معرفش.
   
   مفيش مجال للمجاملة في مثل هذا .. حرام.
  
"
73529,"
   @
  ","

   مش هتقدري تعملي كل حاجة الوقت !
   
   الآن مجرد مرحلة تهييء للقادم فقط، بإذن الله.
  
"
73530,"
   اتقدملي شخص كان كويس بس حصل حاجات تعتبر قله ذوق منهم فماما ردت مفيش نصيب وانا زعلانه اوي كنت بدات ارسم احلام في عقلي معاه وانا دلوقتي حزينه ومش عارفه الحزن دا هيفضل معايه كتير ولا لا
  ","

   هتنسي وهتحمدي ربنا على اللي حصل.
  
"
73531,"
   ياشيخ بالله عليك جاوبني ضروري !
انا اتقدمت لبنت وعجبتني وكل حاجة ، بس لسة مستني الرد من اهلها بعد ماتصلي استخارة هل المفروض إني أصلي صلاة إستخارة بردو؟
  ","

   ما دامت عجبتك خلاص !
   
   لكن أنا أميل دوما لصلاة الاستخارة؛ تأدبا مع الله .. ورغبة في تسديده.
  
"
73532,"
   كل يوم تقريبا ببعت لحضرتك سؤال ومفيش رد
  ","

   حقك علي.
  
"
73533,"
   لو هتغير اسمك هتختار اسم ايه؟!
  ","

   الحمد لله أن والديّ اختارا لي أجمل وأزكى اسم في الدنيا !
   
   جعل الله لي منه أوفر حظ ونصيب.
  
"
73534,"
   أكمل ما يلي بشعر أو سجع أو كلام له قافية ""بإمكاني من نافذتي أن أرى ..""
  ","

   كل مشهد في دفتر عمري .. مصورا ..
   
   على صفحة السماء .. عهد الحب ..
   
   في دموع السحاب .. أمل القرب ..
   
   بين سنابل القمح .. سر القلب ..
   
   بإمكاني من نافذتي أن أرى !
   
   طيفك يطارد الفراشات ..
   
   وعلى جبل الأماني أحمل ضوءا يجذبها ..
   
   بصدق ودي أطوي بيننا بُعد المسافات ..
   
   وكيف تشتاق العين لمن يسكنها ؟!
   
   بإمكاني من نافذتي أن أرى !
   
   ذلك البيت الذي رسمناه على الرمل .. منذ أعوام ..
   
   لكن بصيرتي .. أقوى من موج الأيام.
  
"
73535,"
   كنت بصلي ودلوقتي لاا بقت استغفر الله هم كبير عندي ومعدتش  بصلي خالص بقالي مده
  ","

   ببساطة .. صلي !
   
   تتصلح كل حاجة أو تبدئي تعرفي تصلحيها عالأقل.
  
"
73536,"
   وجنة الدنيا مالى فيها نصيب!
  ","

   هنفضل نطمع لآخر نفس !
   
   وهنرضى بالمقسوم .. أيا كان.
  
"
73537,"
   وحيدة يا شيخة ومالى حد وشريك الحياة غيب اخاف افتن وخلاص مش قادرة اصبر
  ","

   هذا ثمن الجنة !
  
"
73538,"
   الله يسعدك يا شيخنا و يراضيك و يجبر خاطرك و يجعل أيامك كلها بركة و يرزقك الخير الكثير و يجل عنك كل عقدة و يبعد عنك كل خبيث و حاسد حاقد و يرزقك الحكمة و البصيرة.
  ","

   يا رب .. يا رب .. يا رب ..
  
"
73539,"
   ياشيخي انا رزقي ف المال ضيق ممكن تنصحني بأدعيه ألتزم بيها وتدعو لي💙
  ","

   أكثر جدا من الاستغفار ومن الصلاة على النبي المختار !
   
   جدا .. جدا ..
   
   وأبشر بالخير ..
  
"
73540,"
   احدى الاخوات بتسمع عليا ربعين من القرآن يوميا فالفون ، لكنها مبتراجعش قبل ما تتصل يا شيخ و ده بيخليها تغلط كتير واردها و مؤخرا الموضوع ازعجني جدا قلت لها قبل ما تكلميني راجعي عشان حتى يكون فيه استفاده قالت حاضر وبرضو مبتراجعش اعمل ايه شيخي وازاي اقولها تاني وهل علي اثم اذا فضلت حاجه تانيه ع مكالمته
  ","

   اللي عايز يحفظ ويراجع لازم يقتطع من صلب وقته !
   
   القرآن عزيز .. لا يقبل إلا على من أقبل عليه ..
   
   وده اللي بعاني أفهمه لطلابي اليومين دول ..
   
   المحفوظ الجديد لازم يتحفظ في نفس اليوم ويبات ليلة؛ عشان يتسمّع صح ويثبت لبعدين وتسهل مراجعته.
   
   وقد كان شيخنا لا يقبل بأكثر من خطئين في اللوح !
   
   واللي يراجع لازم يراجع مع نفسه الأول ويتقن الورد قبل ما يسمّع على شيخه.
   
   فهميها إن ده قانونك ولا تقبلي بغيره ..
   
   انضبطت مرحبا .. لم تنضبط فأنت أو غيرها أولى بوقتك معها.
  
"
73541,"
   انا في انتظار اجابه سؤالي
  ","

   أرجو أكون شفته وأجبته !
   
   وليعذرني من لم أدركهم ..
   
   ألقاكم يا صحبة الجنة 💚
  
"
73542,"
   مع ام ضد الانتقام ممن بغى عليك؟
  ","

   مع الانتقام !
   
   بالنسيان الأنيق .. بإكمال الطريق .. بحفظ القلب من كره لا يليق ..
   
   مع الانتقام !
   
   بالحذف من المعادلات .. بالخروج من الحسابات .. بوأد الذكريات ..
   
   مع الانتقام !
   
   بحزن يربينا، لا يفهمونه .. بوفاء يغنينا، لا يستحقونه .. بحب يحيينا، لا يعرفونه ..
   
   مع الانتقام !
   
   بأن نرجو كما نحب للجميع، أن يكونوا دوما بخير .. نعم بأن يصيروا كالجميع، ولا ضير.
  
"
73543,"
   ما الزوج الا صديق واخ واب ليه بنلجأ لدا برا🙄؟
  ","

   وحتى لو الزوج مقصر أو حتى ظالم !
   
   مفيش مبرر للخطأ ..
   
   ممكن نخطئ؛ كلنا ضعيف .. لكن نفضل عارفين إنه خطأ لازم نتوب عنه ..
   
   مش نبرره ونشرعنه !
  
"
73544,"
   بم تشعر هذه الأيام؟
  ","

   بما دعوت الله به كثيرا ..
   
   وأرجوه التمام، والدوام.
  
"
73545,"
   عارف ياشيخ انا نفسي تيجيلى اشعار الاجابه وفيها دعوه  كده تدري ليش عشان افرح الله يسترك
  ","

   الله يفرحك ويسعدك ويسترنا جميعا ..
  
"
73546,"
   غ.س ليه يا شيخ؟ هم اكيد مش بيتكلموا ف حاجه غلط، طيب ولو مثلا قريبتي وكلامنا مش فيه اي غلط مجرد السؤال عن الاحوال وكدا
  ","

   أنتم بتتكلموا بجد ؟!
   
   بتسألوا فعلا يعني مش عارفين إن الكلام بدون ضرورة حرام ؟!
  
"
73547,"
   هل عادي أني أسمى بنتي ماريا؟
  ","

   اسم جميل.
  
"
73548,"
   اخر نداء الطياره الدوحه
انا اكتشفت ان عمو إلى جنب بوابه كليه الزقازيق ازهر عنده كتابنا وشكرا
  ","

   تم إغلاق البوابة
   
   المهم تكون النسخة الأصلية !
   
   وعفوا
  
"
73549,"
   مافيش كلية مهما مهما كانت ملهاش لازمة
ولكن إسمها كليتي محتاجة إني إشتغل ع نفسي شوي عشان اثبت نفسي فيها والاقي شغل
اتمني تشوف الإجابة وتعرف إن صيغة سؤالك من الاساس غلط وانها الصيغة ف حد ذاتها محبطة لعزيمتك..
  ","
  ….
  "
73550,"
   الله يطمن قلبك يا شيخ بس كل اللي حواليا بيقولولي ممكن ربنا يبتليني بحد مش كويس لأنه بالنسبة للكل مفيهوش غلطة و لما قالولي على السبب قولتلهم اني مش عاجبني شكله
  ","

   سيبك منهم.
  
"
73551,"
   انا متجوزه وقبل م اتجوز كنت بكلم صديق وبنعتبر بعض اخوات ونيتنا صافيه ومستمره على دا حالياً هل يعتبر دى خيانه.؟؟
  ","

   لو وصفت سؤالك هقول كلام يزعلك !
   
   أغلقي هذا الباب .. للأبد ..
   
   واتقي الله.
   
   الله الذي لن تنفعك بين يديه هذه الاعتبارات، وتخسر في ميزانه هذه الحجج الداحضات
  
"
73552,"
   أنا مش هنام إلا لما تواسي أهل غزة .
  ","

   يا فندم احنا اللي محتاجين نواسي نفسنا على خيبتنا !
   
   أما هم فالله يتقبل شهيدهم، ويشفي جريحهم، وينصرهم ويحفظهم.
  
"
73553,"
   ياشيخ بالله جاوبني. انا متزوجه وتعرفت ع شخص ع النت وكان في كلام بينا ولكن قطعت علاقتي بيه ورجعت لربنا وندمت ربنا هيسامحني وجوزي هيبقي ليه حق عندي يوم القيامه ولا لو ربنا سامحني خلاص كدا
  ","

   توبتك بينك وبين الله.
   
   استتري بستره .. وأخلصي لزوجك واتقي الله فيه ..
   
   التائب من الذنب = كمن لا ذنب له.
  
"
73554,"
   بقولك يا شيخ انا في كليه ملهاش مستقبل وتعبت نفسيا منها اكمل ولا انزل اشتغل هيه كده كده ملهاش لازمه
  ","

   كمل كليتك، لازم.
   
   واشتغل في نفس الوقت !
  
"
73555,"
   يعني مين فيهم الغلطان انا توهت
  ","

   هما الاثنان !
   
   هو مش صادق .. وهي ما دامت مش واثقة ما ينفعش تستمر في علاقة كلها تخوين واستجواب.
  
"
73556,"
   يا شيخ طمني ارجوك انا فسخت خطوبتي قريب لأني مكنش عندي قبول في شكله من الأول بس قولت اهم شيء الدين و الأخلاق بس بعدها لما عرفته مبقتش طايقاه حتى طريقة تفكيره لأنه عايز الدين و الدنيا عايز واحدة حلوة و أخلاق و محترمة و متدينة و في نفس الوقت يقولها وحشتيني و الجو ده و بيقارن نفسه بغيره هل أنا أخطأت
  ","

   إن كان كما تقولين  = لأ، لم تخطئي.
   
   يسر الله لك وله ..
  
"
73557,"
   بحبه وعايشة في وهم ومكنتش ببينله اي حاجة خالص ولما قالولي جايلك عريس بقيت عايزة اكلمه بأي طريقة نفسي أعرفه اللي جوايا بس عايزة افضل غالية زي ما انا طول عمري ايه الحل قلبي واجعني اوي وحب من طرف واحد وهو ولا حاسس وحتي لو حاسس فمش هيصدق نفسه
  ","

   عذاب لا بد أن ينتهي .. مهما كان الثمن !
   
   فوقي يا بنت وغلّي نفسك وركزي في حياتك ..
   
   ما تحرقيش مشاعرك في وهم.
  
"
73558,"
   طب لو بنت وبالصفات دي ياشيخ ؟
  ","

   انعدام الشخصية وعدم القدرة على أخذ قرار = عيب بشع، في الرجل أو المرأة.
  
"
73559,"
   بردو معلش عايز حضرتك تجاوب 
ب اااه او لا 
ولو اااه ايه الدليل
  ","

   جبر الخاطر = إدخال السرور علي المسلمين.
   
   لا دخل لي بعد ذلك بالتفسيرات الخاطئة أو التأويلات الفاسدة.
  
"
73560,"
   هل الطلاق حل بهكذاحالة وبحال وجود أولاد؟
  ","

   مفيش قاعدة عامة !
   
   حسب الظروف وإمكانية التعايش والقدر على تحمل تبعات القرار .. وأيهما أرفق بها وأنسب لطاقتها.
  
"
73561,"
   الجيد جدا حلو؟😂
  ","

   أيوه حلو وهيفضل حلو !
   
   فيه حاجة اسمها وفاء للعشرة .. ونبل الخواتيم ..
   
   ما يعرفهوش المرضى الموحولون اللي زيك.
   
   (اللي مش فاهم الإجابة ما يعلقش .. هو وصلته الرسالة، لا كثر الله أمثاله، وكسرهم).
  
"
73562,"
   الراجل الي بيكون ملوش شخصية ياشيخ اي رأي يتقاله يمشي وراه ولسه تابع لامه جدا في اي قرار ملوش كلمة كل كلامه مبيعملوش.. ده بيكون نتيجة ايه بجد هل بيكون طبع ولا تربية ولا ازاي شخص يطلع بالنتيجة ديه؟
  ","

   للأسف تربية غلط !
   
   وغالبا مش بيتصلح.
  
"
73563,"
   خطيبتي بتسألني في كل شئ و بتحلفني اني مبتفرجش على مقاطع اباحيه و اني مبدختش ابدا و اني لا انظر الى اي من الفتيات و انا للاسف غصبا عني اوقات بعمل كده بس لو صارحتها هتسيبني ده غير انها فتشت في موبايلي ولقتني عملت بحث عن بنت اضطريت احلف اني معرفهاش بالرغم من اني كنت اعرفها زمان اعمل ايه انصحني بحلف كذب
  ","

   أنصحك ما تستمرش في علاقة قائمة على التخوين وعدم الصدق.
  
"
73564,"
   أساء الظن فيا وف اخلاقي بعد سنة خطوبة يسيب كلام باطل سمعوا عنى وصدق الناس وكدبني وانا مش قادرة اصدق
  ","

   صدقي .. واحمدي ربنا إن ده حصل الوقت.
  
"
73565,"
   يا استاذ محمد قلها تسيبه وتخلص من الموضوع دا هى عاوزه كدا
  ","

   خلاص يبقى تاخد قرارها بدون ما تدور على حد يكون كلامه شماعة !
   
   في النهاية دي حياتها .. وهي صاحبة القرار فيها ..
   
   أنا مجرد بحاول أفكر معاكم بس.
  
"
73566,"
   حضرتك احتديت عالبنت جدا ممكن تكون مش هي
  ","

   لا هي.
   
   نفس التفاصيل بعتتها في السؤال وأجبت على جزء واحد ..
   
   وحدتي هما فاهمين إنها عشان مصلحتهم .. ممكن أخطئ التقدير، لكن حقي عليهم يتفهموها.
  
"
73567,"
   خونت خطيبتي فتره و توقفت و حلفتلها اني عمري ما خونتها هل انا آثم ولازم اصارحها؟
  ","

   توبتك بينك وبين الله !
   
   استر نفسك وانس ولا تعد ..
   
   واتق الله في بنات الناس.
  
"
73568,"
   يا استاذي اريد رأيك في موقف ما
انا طالبه في الصف الثالث الثانوي واليوم بعد انتهاء الدرس توضأت في السنتر وبنتين من المشرفين اكبر مني سنا طلبوا اني أئم بيهم في الصلاه وفعلا صليت بيهم ف هل صلاتي مقبوله ام كان يجب جعل اكبر واحده فينا هي من تأم؟
  ","

   جائز .. وتقفي متوسطة الصف الأول، غير متقدمة عليهن.
   
   تقبل الله منكن ..
  
"
73569,"
   خطيبي كلم واحده فلبينيه و هو في السعوديه و قالها ان صوتها حلو و انه بيحب يكلمها و كلمها صوت و فيديو لمدة اسبوع و بعد كده توقف من نفسه و انا عرفت صدفه اعتذرلي وحلف عالمصحف انها المره الوحيده وعمره ما قابلها و ادرك خطأه و توقف من نفسه و مش هيكررها اعمل ايه يا ابي
  ","

   بلا أبي لا زفت !
   
   أنت نفس صاحبة سؤال ماضي وجاوبتك ..
   
   وقلت لك أنت اكتشفت بعد سنتين .. وهو تاب وانتهى .. وقلت إنه كويس معاك ..
   
   يعني بناء على معطيات كتير كانت نصيحتي تنسي وتسامحيه.
   
   لازمته إيه التحوير تاني ؟!
   
   نعوذ بالله من النكد وأهله.
  
"
73570,"
   هل جبر الخواطر عباده ؟
  ","

   من أحب الأعمال إلى الله !
  
"
73571,"
   أتمني حضرتك تقرأ كلامي اللي بدايته ""*** "" 
أتمني حضرتك تلاقي وقت ترد عليا بعد اذنك لاني تعبانه جدا ومش عارفه .. انا تايهة و متضايقة و مخنوقة ..
  ","

   هو كان بيطلب منك حاجة صح على فكرة .. بس لم يحسن الأسلوب للأسف !
   
   أما رفضك أنت وأهلك فصحيح تماما لأن إغلاقه للأمر لم يكن فيه ذرة حكمة ..
   
   احمدي ربنا، وانسي خلاص.
  
"
73572,"
   قريبي متزوج ومخلف واكبر مني بحوالي ١٥ سنة بس من وانا صغيرة وانا بحبه جدا وكان حب عادي يعني بس دلوقت بحس تجاهه حجات غريبة واحاسيس مع اني مش بشوفه كتير ومعرفش ده بسبب الفراغ ولا ايه ومضايقة من نفسي اووي اعمل ايه؟!!😥
  ","

   انسي وطنشي !
   
   مرحلة وهتعدي.
  
"
73573,"
   اعمل ايه ف غض البصر يا شيخ حاسه اني مش عاؤفه اتحكم ف نفسي 😥😥😥😥
  ","
  "" والذين جاهدوا فينا لنهدينهم سبلنا ""
  "
73574,"
   هو حضرتك خلاص بقيت إمام وخطيب ياشيخ  ولا دي فترة مؤقتة ؟
  ","

   اللهم تمامها ودوامها .. حتى ألقاك، راضيا عني.
  
"
73575,"
   عملت بلوك ياشيخ لابن عمى عشان كنا بنتكلم كتير أوى بس مش كلام حب أبدا
لكن أنا خفت أكون بغضب ربنا وان كنت أوقات أشعر بالحنين للكلام زى الأول أنا كده صح ولا نتكلم عادى لو مش كلام حب
  ","

   أنت صح !
   
   الكلام بدون لازمة هيجر لتعود والتعود يجر لعك ..
  
"
73576,"
   انت زعلان مني ف حاجة ي شيخ كل م ابعت سؤال مش بتجاوبني !
  ","

   أبدا !
  
"
73577,"
   اتغديت اية اليوم ياشيخ 😅
  ","

   فلافل .. آه والله فلافل أمريكاني 😅
  
"
73578,"
   أوصف نفسك في جمليه يا شخنا😊🌸
  ","

   شوية وتقولي محمد الفنان يقول إيه لمحمد الإنسان !
   
   لا يا عم أستغفر الله العظيم.
  
"
73579,"
   عندك جرأة تجاوبنى مرة !😎😂
  ","

   مرة واحدة بس 🥺
  
"
73580,"
   كيف اصبح شخص لا يبالي ؟
  ","

   من لا يبالي = لا قلب له !
   
   المطلوب أن تكون ثابتا صبورا .. لا متبلدا حجرا.
  
"
73581,"
   طب عندك الجرأة تلاعبني بيس 19 يشيخنا هه؟
  ","

   لو عندك جرأة توريني نفسك فيفا 20 !
   
   شكرا.
  
"
73582,"
   وأكثر صفة تكرهها؟
  ","

   الغدر.
  
"
73583,"
   ثبات على العهد.
  ","

   للخلود
  
"
73584,"
   يعني ايه وفاء
  ","

   يعني النبي صلى الله عليه وسلم في وفائه لربه .. لزوجته .. لصاحبه أبي بكر .. للأنصار .. بل حتى للكفار كما قال عن المطعم بن عديّ بعد غزوة بدر !
  
"
73585,"
   انت متأكد انك من مصر ي شيخنا😂😂
بصراحه احسن اول مره اسمع عن المشروب ده😂😂🇪🇬🇪🇬
  ","

   خلاص السحلب يا سيدي .. ولا تزعل 😃
  
"
73586,"
   عندك الجرأة تكتب رقم الواتس اب بتاعك ؟
  ","

   لأ !
   
   إيه تاني.
  
"
73587,"
   ما هي أفضل صفة تعجبك؟
  ","

   الوفاء.
  
"
73588,"
   ما هو مشروبك المفضل في الليالي الباردة؟
  ","

   هاي آسك !
   
   لو إجابة البدن:
   
   فقطعة زنجبيل طازج في ماء مغلي وعليهم عصرة ليمون.
   
   لو إجابة الروح:
   
   فقد بدأ الليل هنا يطول جدا؛ العشاء على 6:10 والفجر 5:30 .. والبرد معدله الطبيعي يبدأ من 3- .. وصوت المطر يثير الشجن .. غير أن الذكريات لم تعد ولله الحمد تحزنني، بل تزيدني يقينا في خير القادم .. فأتذوق حلاوة المناجاة، وأنعم بطعم السكينة ..
   
   لا ألذ من هذا .. في كل الأجواء.
  
"
73589,"
   هو انا معمولي بلوك؟؟
  ","

   لا أبدا !
   
   مفيش بلوكات ..
   
   وليعذرني من لا يسعفني الوقت والجهد لأسئلتهم ..
   
   رضي الله عني وعنكم جميعا.
   
   ألقاكم يا صحبة الجنة 💚
  
"
73590,"
   يعني اي لسه عاقدين بقالنا 3 اسابيع وف الاخر تقول باقي ع العقد شهرين ؟
  ","

   قصدها الفرح أكيد .. وبعدين بأه، ما تسيبونا نشوف شغلنا يا جدعان 😅
  
"
73591,"
   هلا ليه خطوبتكم من دون كتب كتاب 🤔
  ","

   من الأعراف المختلفة بيننا وبين بلاد الشام !
   
   والحقيقة لها ميزة عندنا مع التزام الضوابط في سهولة فك الارتباط لو طلع الاختيار مش مناسب.
  
"
73592,"
   اصطحبت أسرتك ع أمريكا ولا لسه
  ","

   أنشئ أسرة هنا 💚
  
"
73593,"
   غ. س
نفسنا والله نحضن بس ماسكين نفسنا
  ","

   ومين ما نفسوش !
   
   ومين مش بيحتاج !
   
   ومين كمان ما بيقعش أو ممكن يغلط !
   
   المصيبة كلها في التصالح مع الغلط .. والمصيبة الأكبر في إيجاد مبررات له.
  
"
73594,"
   طب اعمل ايه ياشيخ ما انا بخاف يسيبني
  ","

   تمام !
   
   لما توصلي لدرجة إنك تسمحي بالحرام عشان خايفة من حد أكتر من خوفك من ربنا .. ولما ترضي على نفسك تكوني مع حد مش بيخاف ربنا فيك ..
   
   ما تبقيش تيجي تعيطي بعد كده.
   
   طبعا أسئلتك تسد النفس وكنت فاكرك عاقلة .. لكن ما زلت طامع تفهمي.
  
"
73595,"
   في مشكله اني اتقدملها وهي من الغربيه وانا من الفيوم.. هل ده هيبقى عائق ف المستقبل.. واي المشكله انها اكبر ب اربع شهور ها
  ","

   مفيش مشاكل !
  
"
73596,"
   انا عندى ١٦ سنه وبحب بنت بس كل اما اكون معاها فى درس او غير برجع اكتبلها ع الاسك كنتى حلوه وضحكتك بتفرحنى وكدا هل دا حرام الرجاء الرد
  ","

   طبعا حرام !
   
   ومش رجولة خالص تسيب نفسك لمشاعر عابرة، مش ده وقتها أبدا.
  
"
73597,"
   بس هو اللي بيطلب مني
  ","

   مقتنعة برضه ؟!
  
"
73598,"
   هو حرام لو خطيبي حضني بس هو مش في نية شئ سيئ! ؟
  ","

   أنت مقتنعة بالسؤال ده ؟!
  
"
73599,"
   واحد صحبي معجب وحده وعاوز يعرف لو دخل قالها انوا معجب وينفع تستنيني ه كده حرام
  ","

   ما يقولش.
   
   وما تستناش.
   
   لما يبقى جاهز = يتقدم.
   
   اتخطبت ؟
   
   تبقى مش نصيبه.
  
"
73600,"
   من غير تريقه ياريت،انا عندي ١٥ سنة وعيني اتفتحت علي حاجات كتير مش تمام من وانا صغيره.. دلوقتي بتمني اني معرفش الحاجات دي،المهم انا صدقت حكاية المراهقة دي وبقيت حاسه اني عندي مشاعر ناحية المستر بتاعي،هو ملتزم بس ساعات يهزر و دمه خفيف وشاطر وشكله حلو الي حد ما ف غصب عني حاسه اني في مشاعر ناحيته وهو اص
  ","

   وأتريق ليه في حاجة طبيعية جدا في مرحلتك دي !
   
   حافظي على قلبك وعيشي مرحلتك وسيبي كل حاجة لوقتها.
   
   ده مش وقت مشاعر خالص .. ما تسيبيش نفسك للتصورات وأحلام اليقظة وانشغلي دوما بعمل شيء مفيد تحبينه.
  
"
73601,"
   صحبة الجنة ؟
  ","

   نعم.
  
"
73602,"
   طب انا ي شيخي عايشه ف بيت عيله بس زوجي مسافر لما بيكون هنا بنزل الصبح لغايه وقت الغدا وبس وبقيه اليوم لينا حياتنا المستقله وحماتي اصلا ودوده وطيبه مش شريره يعني اه ممكن ازعل مثلا من موقف او شئ بس يعدي يعني هل دا فيه مشكله !
  ","

   دي نعمة .. احمدي ربنا عليها.
  
"
73603,"
   عاقدين بقالنا 3أسابيع عايز يحضني ويقبلني ومش عارفة اصده ولا اسيبه ولا اعمل ليه لسه شهرين ع العقد
حدود الفترة ايه بالظبط علشان ولا يبقى إفراط ولا تفريط
  ","

   الموضوع ده اتقتل من الكلام فيه !
   
   موضحه عموما في الكتاب.
  
"
73604,"
   كلامك عن الاستقلال مع الزوجةبعيدا عن بيت العائلة.. كله صحيح ، وكان الاتفاق اننا نكون بعيد وفي الأخر قبل الزواج بأيام، الكلام اتغير،واتفشكلت بمنتهى السهولة!
  ","

   كويس جدا إن ده حصل بدري .. قبل ما كان يتفرض كأمر واقع !
   
   وبصرف النظر عن الموضوع نفسه فمبدأ تغيير الاتفاقات ده يقلق .. جدا.
  
"
73605,"
   خطيبي عينه بتيجي على بنات و لما بيشوف بنات ملفته بيبص عليهم نظرات سريعه و خاطفه و يحلفلي انه مبصش ف بتخانق معاه. اتصرف ازاي بعد كده و هل هو المخطئ ولا انا و هل فعلا مفيش راجل مبيبصش خالص؟
  ","

   طبعا أنت سايبة الدنيا كلها وقاعدة مركزة على حباية عينه رايحة فين !
   
   وبعدين بتقولي سريعة وخاطفة .. وبعدين تقضي القعدة كلها تحقيقات واتهامات .. وهو يدافع ..
   
   طب يا ترى بيعمل إيه وأنت مش معاه !
   
   يا بنات هذا النسق الشخصي بيعطي انطباع دايما بانعدام ثقتكن في أنفسكن، ثم خلل في التقييم أصلا !
   
   يعني لو هو إنسان طيب وبيصلي وبيعاملك كويس هيكون الأصل إنه بيتقي ربنا .. والمفروض ما تدخّليش في المساحة دي ما دام مفيش حاجة ظاهرة وفجة تقلق .. وده مش موجود في حالتك بتقييمي !
   
   وترجعوا تزعلوا لما نقول خزان نكد.
  
"
73606,"
   بتلعب online  يا دكتور 😂؟
  ","
  firesword014
  
  ده المعرّف بتاعي.
  "
73607,"
   انتو بتقولوا ايه يا شيخ انا مش فاهمه حاجه خالص 😂
  ","

   دي زاوية للرجال فقط .. ناخد حقنا شوية بأه.
  
"
73608,"
   في لاعيبه
😎😎
  ","

   آدي أول ضحية ببلاد الفرنجة 😅
   
   صاحبي د. صهيب
   
   طبعا ال 6 بتاعتي .. وبما إنك زملكاوي فالنتيجة دي هتعجبك .. جدا 😁
  
"
73609,"
   هو صحيح رحيم استرلينج اسرع لاعب فيه 😂😂
  ","

   اللي شفته إن أبو صلاح فعلا طاير عالوينج !
   
   تقييمه 90
  
"
73610,"
   ليه فيفا مش بيس؟
  ","

   مفيش وجه مقارنة !
   
   مهما حاولوا.
  
"
73611,"
   2019 أفضل ي دكتور 😂
  ","

   محصلش !
   
   مشكلة دي بس في التعود على نظام الدفاع الجديد .. وإصلاح عيب ارتداد الكرة من الحارس دوما لمهاجم الخصم ..
   
   لكن فعلوا السرعة مع المهاجمين .. الملعب عاد فيه مساحات مش خنقة زي 19
   
   الباصات والفينيش والجيم بلاي بصفة عامة تحفة ..
   
   يكفي نظام الخماسي وكرة الشوارع .. إبداااع 😍
  
"
73612,"
   كيف حال الشيخ محمد
☕
  ","

   مبسوط عشان لقيت حبيبتي !
   
   بعد طول انتظار وشوق ..
  
"
73613,"
   لو سمحت أنا عندي ٣٠ سنه ومش متزوجه معنديش حد حكيم ف اهلي وأهلي مصدر ضغط نفسي رهيب ليا أبويا بيقول عبثا نطفه وسخه ينفع استقل بنفسي
  ","

   يا ريت لو تقدري.
   
   أعوذ بالله !
   
   الله يعوضك خير ..
  
"
73614,"
   ليه حضرتك خلقتله مبرر للخيانه؟
  ","

   الخيانة عمرها ما تبرر !
   
   الفكرة هل فيه غلط قابل للتسامح ولا لأ ؟!
   
   آه فيه .. بناء على درجته وظروفه وما يعقبه ويحوطه من ملابسات أخرى كأصل العلاقة وطبيعة التعامل والرغبة الصادقة في الإصلاح.
  
"
73615,"
   يا ابي جاوبني بالله لاني عاملة مشكلة بسبب كده
  ","

   ينفع .. مش محتاجة مشاكل.
   
   أيوه سؤال السيشن.
  
"
73616,"
   انا متابعة حضرتك علطول بس معجبتنيش كلمة خزان نكد دا 
ممكن تعبرلها بأسلوب تاني 🖤
  ","

   حاضر .. بوكس صغيور، وبفيونكة .. مليان نكد 🥺
  
"
73617,"
   بالله عليك تدلني على مرجع تفهيمي كدا لأي ارشيف عندك أو لحد تثق في رأيه للتعامل فترة الخطبة وما بعد العقد بيني وبين خطيبي.. عارفين الحدود الواضحة الحمدلله اكيد والتفاهم بيننا موجود، لكن عاوزه تفاصيل ما بين السطور من حد فاهم فاهمني؟
  ","

   موجود في كتابي صحبة الجنة.
  
"
73618,"
   ادعيلنا من جنب تمثال الحرية ياشيخ محمد😍😂
  ","

   ناقص أكتب لك ورقة تمثال الحرية يشتاق إليك ! 😅
  
"
73619,"
   هوخطيبي مسافر وانا كنت بودعه وبوصله للمطار ومسك ايدي واحنا بنتكلم ..دا عادي كدا ولا فى ايه
  ","

   هو مش عادي بمعنى حلال يعني !
   
   ومكنش المفروض تروحي المطار أصلا ..
   
   لكن خلاص ما دام حصل ننساه .. دي مواقف بيحصل فيها ضعف بشري نتغاضى عنه، وما نكرروش.
   
   الله المستعان على المطار .. ووداعات المطار ..
  
"
73620,"
   حضرتك شكلك مبسوط إنهارده ، يارب دايماً 💚🤲🏻
  ","

   يا رب يخويا يا رب 😃
  
"
73621,"
   لو بنت حضرتك هتقولها سامحيه؟
  ","

   بنتي أرجو تكون معافاة من خزان النكد المتحرك عند كثيرات منكن !
   
   هي ضغطته بزيادة ومكنتش حكيمة في الأول .. وهو غلط غلطة ..
   
   مش بشعة واعتذر عنها وبقاله سنتين تمام !
   
   اقرؤوا اللي ورا الحروف الله يكرمكم قبل ما خزان النكد عندكن يشتغل برضه علينا.
  
"
73622,"
   ينفع خطيبتي تنشد لي اناشيد دينيه؟

قطوف تمتنع .
  ","

   اصبر لبعد العقد وتبقى تقلب لك فيروز مش مشكلة !
   
   الله يسعدكم.
  
"
73623,"
   متزوجه من قريب  وزوجي مسافر وسايبني وبيوعدني بالسفر ولما يزعل مني في حاجه بسبب سوء تفاهم بيغير رايه ومبعتليش فلوس بقاله اكتر من شهر  وانا تعبت ومش  قارده اكمل كدة محتاجه تنصحني
  ","

   دخلي حد حكيم من أهلك !
   
   عيب .. الخلافات مالهاش علاقة بالمسؤوليات.
  
"
73624,"
   مخطوبه عن حب خطيبي عمل حاجات كتير عشاني سافر وبعدها تعبت نفسيا فضلت ٦ شهور معيشاه ف نكد وما بين هفسخ و هكمل بعدها بدات احاول ارجع لطبيعتي تاني اكتشفت انه كلم فلبينيه فون بس كلام عادي لمدة كام يوم و بطل اكتشفت بالصدفه بعد مرور سنتين وحاليا هو بيعتذر وندمان وبيقول محصلتش تاني طول السنتين دول اسامحه؟
  ","

   سامحيه.
  
"
73625,"
   هل تستمع لنصائح والديك؟
  ","

   أيوه يا آسك .. عشان أنا شطور 😌
  
"
73626,"
   اتعلمنا من حضرتك كتير اوي يا شيخ 
 ربنا يبارك في عمرك
  ","

   الله يجبر خاطركم ..
   
   ويتقبل منا جميعا ..
   
   ويسترني في الدارين .. بستره الجميل.
   
   ألقاكم يا صحبة الجنة 💚
  
"
73627,"
   كنت ع وشك ان اقع في خطأ كبير وشوفت فيديو لحضرتك كان بمثابه إشارة لي اني ابعد وقد كان بجد دعيتلك كتير ربنا يرزقك الجنه
  ","

   اللهم جميعا ..
  
"
73628,"
   انا برتاح نفسيا لما ادخل اكونت حضرتك
  ","

   الله يديمها نعمة ..
   
   علي وعليكم.
  
"
73629,"
   انا بعت لحضرتك ع ماسينجر محتاجه اتواصل م حضرتك وسبق وطلبت رقم تليفون حضرتك لو امكن ممكن ترد عليا
  ","

   آسف والله بس الرسايل كتيرة جدا والوقت ضيق والالتزامات كترت .. بحاول أسدد وأقارب.
  
"
73630,"
   ياشيخ أنا بابا كان دايما بيحلق دقنه
  ","

   ياما واجبات وبنقصر فيها !
   
   ياما بنتشدد في اللحية مثلا .. ونتساهل في الغيبة والنميمة وإحزان المسلمين ..
   
   لعل والدك أفضل عند الله من كذا وكذا ملتحي !
   
   احنا دورنا نعرف الأحكام ونطبقها .. مش نوزن أقدار الناس ونحاكمهم.
  
"
73631,"
   ينفع اقعد قدام زوج اختى بدون طرحه ؟
  ","

   لا طبعا .. حرام.
  
"
73632,"
   يعني ملبسش كعب ، ويطلعوا يقولوا عليا قصيرة واوزعه
  ","

   خليك على طبيعتك .. ما يمكن يكون بيحب القصيرين !
  
"
73633,"
   اللايف بتاع امبارح كان أكثر من رائع بارك الله فيك يا شيخ
  ","

   الله يسعدك ..
  
"
73634,"
   معذرة ي شيخنا يعنى اى رؤيه شرعيه؟!
  ","

   ده كلام كبار !
   
   قوموا ذاكروا أنتم 😁
  
"
73635,"
   ليه يا شيخ قلت طرحة!!
  ","

   عشان حقه في الرؤية يعرف هي طويلة ولا قصيرة .. تخينة ولا رفيعة .. حدود جسمها (بدون لبس ضيق يعني).
   
   وكل ده صعب مع الخمار.
  
"
73636,"
   اعذرنى لو السؤال تافه انا مختمرة الحمد لله لما اعمل رؤية شرعية البس الخمار برضو ولا طرحه طويلة بس مش زى الخمار
  ","

   طرحة.
  
"
73637,"
   أشهد الله أني أحبك فيه بعد أن سامحتني ❤️
  ","

   لا دنت تاخد بوسة كمان 😘
   
   أحبك الله وأسعدك.
  
"
73638,"
   باخد كورس الدكتور منفتح بيفضل يهزراحياناوانا غصب عني بضحك دا يقلل من حيائي...وساعات بيبقي مهتم بيا مش مجرد علاقه دكتور بتلميذ هو بيعمل دا مع كذا بنت بس انا المفروض اعمل اي لو مفيش غيره؟وهل عليا ذنب ف دا
  ","

   معدتيش تروحي.
   
   دينك وقلبك أغلى من أي حاجة !
  
"
73639,"
   سامحني إذا أسأت الظن بك يا شيخ.
  ","

   مسامحك !
   
   بس يا ريت نتعلم ما نحكمش على حاجة إلا أما نكون ملمين بها.
   
   ولما نلم بها ما نهتمش بتقييم الناس أد اهتمامنا بنفسنا.
  
"
73640,"
   اذا حلقها بسبب طبيعة عمله إنه في الشرطة مثلًا 
ما الحكم يا شيخنا ؟!
  ","

   لو فيه ضرر متحقق أمنيا أو طبيا أو اضطراريا = فلا بأس.
  
"
73641,"
   ما الحكم فى حلق وتقصير اللحية
  ","

   حلقها = حرام.
   
   وقول عند الشافعية بالكراهة.
   
   الأخذ منها = جائز.
   
   وحد ذلك بقاء لحية في الوجه .. وقول بما فوق القبضة.
   
   (من الآخر ماكينة درجة 3 ترفع عنك الإثم).
   
   والجواز هنا بلا خلاف بين أهل العلم .. وإنما القائلون بالتحريم مجموعة من المتأخرين.
   
   والدليل ألا دليل !
   
   يعني مفيش دليل على النهي عن الأخذ ..
   
   بل كثير من أهل العلم على النهي عن تركها تكبر حتى تشعث ويفحش منظرها.
   
   ومن مثل النبي -صلى الله عليه وسلم- في جمال مظهره وتنسيق قسماته وتفاصيله ؟!
   
   عشان محدش يقول كانت لحيته تملأ نحره، اللهم صلّ عليه.
   
   بل الواقع بيقول إن كبرها عن حد ما بيصير منظر منفر الحقيقة !
   
   والكلام ده بيتقال من زمان .. لكن هنعمل إيه في أهل زماننا اللي فاضيين للإنكار على خلق الله بلا علم ولا بينة.
   
   والحقيقة مش ذنبهم أد ما ذنب كثير ممن تصدروا وصدروا لهم معارك وهمية مع طواحين الهواء .. فشغلوهم، شغلهم الله.
  
"
73642,"
   بقف امام بالمصلين واحيانا بهتز اعمل ايه
  ","

   تهتز أو تنسى اللي أنت مراجعه للصلاة أو نَفَسك يروح منك !
   
   كل ده طبيعي حبيبي .. ما يخوفكش ويرجعك ..
   
   مع التعود بإذن الله بيروح تماما ..
   
   تقبل الله منا ومنك.
  
"
73643,"
   انشرها.انا كنت يصلي والتربية شرعي وارتاد المساجد معرفش ازاي وافقت عليه مكانش يصلي اتعلقت بيه هو كان عايز لبسي يبقي كاجوال وافك شوية لبست اللي بيحبه عشت حياته هو مبقتش بصلي وطبعا عمره ما رضي عندي ولا حبني.وانا بقيت زوجة وحشة جدا بعد 11سنة عذاب طلبت الطلاق وندمانة جدا دعواتكم بظهر الغيب
  ","

   أسوأ ابتلاء !
   
   المرأة الصالحة في عصمة رجل فاجر.
  
"
73644,"
   رأى حضرتك فى النقاب؟ هل لو طلب الزوج من زوجته أن ترتديه يكون واجب عليها طاعته فى ذلك؟؟؟
  ","

   مستحب !
   
   لا، ليس واجبا عليها طاعته في ذلك .. لكن هو خير عموما ما دام مفيش ما يمنعها.
  
"
73645,"
   بيقول هحاول و هبدأ
بس متكاسل جدا و متخاذل فيها
اخر حاجه قالها انه هيبدأ يصلي بفرض واحد ف اليوم لحد ما يتعود و كل فترة اسبوعين مثلا ازود فرض
اعمل ايه؟
  ","

   اقفلي الباب ده وبلاش عك الله يسترك.
  
"
73646,"
   طب حضرتك سألتها بتصلي ولا لأ منتظمه ولا بتقطع تدينها عامل ازاي؟ ليه دايما اي واحده تسأل تعتبروها من الصحابيات مهو هي ليها تدين بردو
  ","

   ما هو اللي بيصلي مش هيتقدم لواحدة ما بتركعهاش !
   
   وبعدين هي سألتني عنه فجاوبت على أد السؤال ..
   
   ما تاخدش الموضوع على أعصابك كده.
  
"
73647,"
   غ.س ليه لا مادام محترم ما يمكن مش لاقي اللى يشجعه وقليل الوعى بدينه و محتاج اللى ياخد بايده
  ","

   ياخد بيد نفسه هو !
   
   اللي ما يتصلحش عشان ربنا = مش هيتصلح عشان حد.
   
   واللي ما يعرفش حق ربنا = مش هيعرف حق حد.
   
   طب ما فيه ناس بيصلوا وأخلاقهم وحشة ؟
   
   صحيح .. والاتنين زفت.
   
   الصلاة هي البوابة الرئيسية اللي يبدأ بعدها التقييم ..
   
   بدونها = الباب مقفول أصلا.
   
   ويا ريت نفهم ومفضلش أكرر الكلام ده كتير ..
  
"
73648,"
   أنا قلبي ضعيف، وبيتعلق بسرعة أوي .. لو بصيت لولد ممكن أعجب بيه البنات حاليًا واخدة الموضوع هزار. لكنه خطير على قلبي .. أحفظ نفسي إزاي؟ رغم إني ملتزمة بفضل الله، وبغض بصري على قد ما بقدر، اعمل إيه؟
  ","

   تطنشي !
   
   وتفضلي تحافظي على نفسك ..
   
   مرحلة وهتعدي.
  
"
73649,"
   خطيبتي سابتني بعد سنتين، سنتين حب، سنتين ضاعو من حياتي، كنت بعاملها بالحسنى و عمري ما زعلتها و الحمدلله مواظب علي صلواتي ،قالتلي معادتش تستحمل خنقتي و انها عايزه تعيش حياتها زي اي بنت، عايزه تكلم ولاد عادي و تقف معاهم و تحط صورها عالنت زي الموديلز و حجات تانيه كتير، انا حاليا مدمر حرفيا انصحني بحاجه
  ","

   لما كل ده موجود ومش مناسبك ليه مخدتش القرار من البداية ؟!
   
   عموما احمد ربنا .. واتعلم من التجربة ..
   
   ويا ريت تسمع لايف أمس هيفيدك بإذن الله.
  
"
73650,"
   شيخنا بعت لحضرتك قبل كده
ممكن تجاوبني ازاي افكر لو متقدملي شخص مش بيصلي بس ظاهريا بما اني لسه معرفوش كويس و محترم
  ","

   مش بيصلي ؟!
   
   ما ينفعش.
  
"
73651,"
   ما هو الشيء الذي ترغب في تغييره في العالم؟
  ","

   الجحود !
   
   ذلك القبح الذي يجعل ابن آدم ينسى وينكر ..
  
"
73652,"
   رزقي أن حضرتك فاتح يارب ترد عليا :) 
انا طالب وقد فتح الله عليّ باب رزق (مال) ولا أعرف كيف اتصرف في مالي بين انفاق وادخار وكرم ، وأخشى أن اتعلق بالدنيا والمال ..أخشى على نفسي الفتنة أخشى أ، يكون استدراج من الله 
بم تنصحني يا حبيبي
  ","

   أنصحك تحوش كويس عشان تجهز نفسك وتبدأ حياتك بدري يا غالي ..
   
   وبر أمك وساعد أباك .. وحافظ على فلوسك.
  
"
73653,"
   باقي السؤال اي طيب عندي فضول 😂
  ","

   حوالي خمس أسئلة .. فيها تفاصيل !
   
   جنون وتخاريف .. ربنا يشفيه ويهديهم.
  
"
73654,"
   يا شيخنا عايزه اسالك حضرتك ف حاجه وياريت ترد علينا احنا مجموعه كبيره وكلنا اتهزينا ودخل في قلوبنا الشك والحزن علي الي فات والي جي ،يا شيخ انا ف كليه علميه يقال عنها قمه ،بناخد مواد فيها تفاعل ادويه واختراع ادويه وصعبه علينا وعلي عقولنا فهمها فبناخد فيها مع حد يساعدنا ،فيها ،المهم هو دكتور كويس وملتز
  ","

   ده واحد مجنون !
   
   مجنون بمعنى إنه محتاج يتعالج فعلا ..
   
   وغريبة تكونوا في كلية وتصدقوا كلام تخاريف زي ده !
   
   معدتوش تروحوا عنده، وشوفوا مصلحتكم واتجدعنوا ..
   
   الله يهديكم.
  
"
73655,"
   هو ممكن بعد الانفصال اللي أرهق كلا الطرفين يبقى فيه بعد فتره رجوع واستقرار تاني وهدوء ولا خلاص انتهى
  ","

   ممكن !
   
   بس ده بيكون غالبا لو كان الانفصال بسبب خارج عنهما .. كوضع معيشي مثلا أو عيب معين قامت الدلائل على تغيره وإصلاحه.
   
   أما لو بسبب إن الطرفين مقتنعان بعدم توافق شخصياتهما = فغالبا بتكون صفحة اتطوت بلا عودة ..
   
   وهيكون الأرفق بهما الاستمرار في تذكر شيء كان جميلا .. يوما ما ..
   
   بدلا من العودة لتلطيخه .. كل يوم !
  
"
73656,"
   شيخ هو موضوع الانفصال ده صعب 
انا على وشك الانفصال وحاسة انها نهاية الدنيا 
مع اننا متفقين عليه 
بس الدنيا بعدين هتمشي ازاي 
ارجوك قولي ما يطمئنني
  ","

   فيه كذا قاعدة، لو فهمناها هنعرف حياتنا تمشي ازاي، وهنعرف قبل كده أد إيه شرعنا ده عظيم:
   
   - الطلاق لازم يكون آخر الحلول بعد استنفاذ كل الطرق المتاحة للإصلاح .. ما ينفعش يكون أول فكرة.
   
   - بلا شك له أثره النفسي على الطرفين، وعلى الأولاد وده الأخطر.
   
   - من أخطر آثاره الندم بعد فوات الأوان، أو تعلم الدرس متأخرا، أو بقاء جرح مفتوح يتألم به من لا ذنب له إلا دخول حياة أحد الطرفين !
   
   - ومع ذلك .. فليس هو دوما أسوأ الحلول !
   
   الطلاق كثيرا ما يكون أفضل وأولى من استمرار في حياة تستنزف الطرفين وتخرج منهما أسوأ ما فيهما .. ولم يعد فيها سبيل متاح لتسير المركب بهدوء.
   
   - أمرنا الشرع بالإمساك بمعروف .. أو التسريح بإحسان !
   
   إحسان يعني وفاء ونبل وعدم نكران لأي حاجة حلوة كانت بين الطرفين يوما ما.
   
   إحسان يعني نكمل أب وأم عارفين حقوق ولادنا وقايمين بها، ومجنبينهم تماما أي حاجة حصلت بينا.
   
   إحسان يعني يعطيها حقوقها بما يرضي الله ويراعي ولاده .. ويعني ما تجيبش سيرة أبوهم أدامهم إلا بالخير ..
   
   ما يصفوش حساباتهم في معركة خاسرة؛ ساحتها نفسية أولادهم المدمرة.
   
   - مش كل اتنين كويسين ينفعوا مع بعض .. ممكن يكون فوق الرائع بس مع واحدة غيرها، وممكن تكون من أفضل النساء بس مش معاه.
   
   بالتالي مش لازم ندور خلف قصص الانفصال عن طرف معطوب .. أحدهما أو كليهما !
   
   - إذن ما تفقدوش ثقتكم في نفسكم ولا يقينكم في ربكم لو تعرضتم لمثل هذا (سلمكم الله) ..
   
   المهم ما تظلموش .. وما تغدروش .. وما تسمحوش للكراهية تعمي قلوبكم ..
   
   اطووا الصفحة بأجمل طريقة ممكنة .. ولو لم يساعدكم الطرف الآخر !
   
   ساعدوا أنفسكم .. من أجلكم أنتم .. من أجل أولادكم .. من أجل السلام النفسي الذي ينبغي أن يكون أجلّ ثمرة بذلتم فيها ثمنا غاليا .. غاليا جدا ..
   
   الألم لا بد منه .. والحزن سيأخذ وقته .. والخذلان مر .. والشماتة أحقر طعنات في الظهر ..
   
   والرضا جنة .. واللجوء للسماء وقاية .. والله يجازي أهل الصبر ..
   
   لعل ما تحسبونه نهاية = هو البداية لجميل قادم بالخير ..
   
   لعلكم تبكون ما مضى من أيامكم .. وأنتم في حساب السعادة ما زلتم في مقتبل العمر.
  
"
73657,"
   عليت و غليت و أكرمك و حسنت و فلح لك كل أمر سعيت فيه و حمدت و سكنت بين الأفئده طمئنين و رضيت و رضا الله عنك يا شيخنا.
  ","

   يا رب ..
   
   الله يسعدك.
  
"
73658,"
   ‏اخبرنا عن عادة دينية تفعلها لعلها تصبح عادتي ♥️
  ","

   لا يزال لسانك رطبا بذكر الله !
   
   لا يثبت قلبك، ويطيب خاطرك مثل هذا.
  
"
73659,"
   نفسيتي تحت الصفر انا موجودة علي الدنيا دي ليه
  ","

   عشان تعملي اللي يرجعك من الدنيا للجنة !
  
"
73660,"
   اول لايف اشوفه ياشيخ واستفدت جدا ربنا يبارك فيك 
وبعد اذن حضرتك عايزة رابط اللايفات السابقة
  ","

   اصنع عالمك الخاص:
   

    https://www.facebook.com/m.atiia.soliman/videos/1300931739986668/
   

   غلّي نفسك:
   

    https://www.facebook.com/m.atiia.soliman/videos/1305808432832332/
   

   كن رجلا:
   

    https://www.facebook.com/m.atiia.soliman/videos/1312807958799046/
   

   فاستقيما:
   

    https://www.facebook.com/m.atiia.soliman/videos/1321356817944160/
   

   لأن الحلال أجمل:
   

    https://www.facebook.com/m.atiia.soliman/videos/1333654656714376/
   

   لماذا نتزوج، ومن نتزوج ؟! :
   

    https://www.facebook.com/m.atiia.soliman/videos/1349637431782765/
   

   من أول نظرة:
   

    https://www.facebook.com/m.atiia.soliman/videos/1366156033464238/
   

   لقاء مفتوح:
   

    https://www.facebook.com/m.atiia.soliman/videos/1373121009434407/
   

   كرسي الاعتراف:
   

    https://www.facebook.com/m.atiia.soliman/videos/1383095715103603/
   


    https://www.facebook.com/m.atiia.soliman/videos/1383115048435003/
   

   الحب .. أيها الزائر المنتظر:
   

    https://www.facebook.com/m.atiia.soliman/videos/1427942897285551/
   

   لا تذكره أبدا .. لا تتجاوزه أبدا:
   

    https://www.facebook.com/m.atiia.soliman/videos/1454248847988289/
   

   فرصة:
   

    https://www.facebook.com/m.atiia.soliman/videos/1469011923178648/
   

   ذكريات:
   

    https://www.facebook.com/m.atiia.soliman/videos/1482898151790025/
   

   النسيان قرار .. مش زرار:
   
   ( ١ / ٢ ) :
   

    https://www.facebook.com/m.atiia.soliman/videos/1527835560629617/
   

   ( ٢ / ٢ ) :
   

    https://www.facebook.com/m.atiia.soliman/videos/1527841867295653/
   

   توضيح الواضحات:
   

    https://www.facebook.com/m.atiia.soliman/videos/1564614870285019/
   

   خايف أظلم:
   

    https://www.facebook.com/m.atiia.soliman/videos/1626517180761454/
   

   أنت مش بابا:
   

    https://www.facebook.com/m.atiia.soliman/videos/1806787436067760/
   

   قرارك أنت:
   

    https://www.facebook.com/m.atiia.soliman/videos/1969550863124749/
   

   قواعد في الابتلاء:
   
   ( ١ / ٢ )
   

    https://m.facebook.com/story.php?story_fbid=2360240840722414&id=100002095644279&sfnsn=mo
   

   ( ٢ / ٢ )
   

    https://m.facebook.com/story.php?story_fbid=2360262407386924&id=100002095644279&sfnsn=mo
   

"
73661,"
   رابط اللايف ..
  ","

   https://m.facebook.com/story.php?story_fbid=2544358262310670&id=100002095644279&sfnsn=mo&d=n&vh=i
  
"
73662,"
   تمام العاشرة والنصف، بتوقيت القاهرة ..
  ","

   ألتقيكم بإذن الله في بث مباشر عبر حسابي على الفيس بوك .. بعنوان:
   
   ظالم .. ولا مظلوم ؟!
  
"
73663,"
   مفيش تاني يلا نروح ننام بقى مش عفونا خلاص؟ 😂 بس اكيد حضرتك الوقت لسه العصر
  ","

   الآن أذّن المغرب ..
   
   ألقاكم يا صحبة الجنة 💚
  
"
73664,"
   وَلْيَعْفُوا وَلْيَصْفَحُوا أَلَا تُحِبُّونَ أَنْ يَغْفِرَ اللَّهُ لَكُمْ وَاللَّهُ غَفُورٌ رَحِيمٌ💜
  ","

   اللهم 🤲🏼
  
"
73665,"
   لساك واخد على خطرك مني 🌺🌼
  ","

   خاطري قريب .. وخاطرك غالي 💚
  
"
73666,"
   اليوم يوم المرحمة كما كان يقول معلم اللغة العربية وكنا بنلم كمية درجات فى اليوم دا
  ","

   جميل التعبير !
   
   يوم المرحمة ..
   
   وأنا هستفيده منك ومن مدرسك الجميل ..
   
   ونخلي لنا يوم مرحمة دوري .. زي مراجيح العيد كده ..
   
   أسمعكم فيه أكتر ما أتكلم.
  
"
73667,"
   حضرتك ساعدتني في حاجة من يجي أربع سنين كدا وفضل حضرتك علي عظيم بجد 
محرجة أكلم حضرتك من حسابي تاني بس بتمنى تشوف سؤال ولو بدون رد الله يعطيك ألف عافية وعافية وسلام من كل أذى يا رب
  ","

   مثلك وغيرك .. لا أنتظركم إلا هناك ..
   
   على حوض النبي.
  
"
73668,"
   طب انا هاترد عليا فرحانه جدااا النهارده ياشيخ رغم اني عندي امتحانات بس انا اشتريت كتابك أخيرا وقرأت فيه وبجد فرحانه جدااا حاسه فرحتي كملت لما جيبته😍
  ","

   الله ينفعك به.
  
"
73669,"
   عماله بقرأ ردود حضرتك وفي حالة ذهول قد ايه الرد فيه تسامح و أخلاق كدا.. احنا بنتعلم منك والله
  ","

   مش تصنع والله ولا ادعاء مثالية !
   
   أنا عندي مصايب .. وعايز ربنا يعفو عني ويسامحني .. ويجبرني ..
   
   فالبتالي لازم أبذل العفو والمسامحة.
   
   ثم أي حد جالي هنا له علي حق كبير .. ده في صالة بيت العيلة، ولازم نضايفه ونكرمه.
  
"
73670,"
   سامح المتابعين كلهم بقا وخلاص .. ربنا يَعفُ عنك يا طيب ..❤
  ","

   إيه ده يا عم !
   
   دي كمية (وأنا كمان) في الأسئلة مش عادية 😅
   
   هي البلد كلها كانت بتشتمني ولا إيه 🥺
   
   سامحتكم .. وهسامحكم ..
   
   إيه تاني !
  
"
73671,"
   النهارده يوم الصفح العالمي 😂
  ","
  😃
  "
73672,"
   وانتا قولت عليا حيوان قبل كده وانا زعلت جدا ورب الكعبة .. وتانى يوم دعيتلك عادى ونسيت الكلمه  ما انتا فى القلب والله يا أبو أنس .
  ","

   اممم !
   
   أكيد أنت اللي كنت علقت على ملابس البنت اللي أخوها تحرش بها ..
   
   عموما ما تزعلش مني .. توصيفي للكلام وتقييم الموقف .. لكن مش موقف شخصي منك خالص.
   
   عفا الله عني وعنك 💚
  
"
73673,"
   طيب انا زعلانة منك.... بعتلك خلال فترة متابعتي الك اكتر من 10 اسئلة ومرة منهم كان امر طارئ وضروري وحكيتلي ابعتي تحت هاد الجواب وبطلت ترد..... ولا مرة جاوبتني وحسيت انك بتجاوب اللي بحكو مصري واللي بحكو شامي لا.... هاد مش اتهام لا تجي يوم القيامة تاخد حسناتي انا بس بحكيلك احساسي
  ","

   مش متعمد أبدا والله .. أكيد السؤال ضاع في الزحمة !
   
   وأما اللهجة الشامية فأنا كتبت عنها هذا من قبل:
  
"
73674,"
   اسمحلي استسمحك بالنيابة عن ابنة خالي
  ","

   مسموح .. لكما.
  
"
73675,"
   لا ترجعونا لذكريات هديك الفترة بالله والله كانت مؤذية إلنا المتابعين فكيف للأستاذ محمد؟

يلا سكيييب عن الثريد كلو يرضى عليكم مش ناقصة وجع قلب😂💔
  ","

   كل أذى = فيه رسالة وأجر .. ويعقبه جبر خاطر !
   
   رب يعافينا ويسلمنا.
  
"
73676,"
   وانا كمان سامحنى لو كنت اسأت الظن فيك لعلها تنجينى من  النار
  ","

   الله يجمعنا في الجنة ..
  
"
73677,"
   وأنا كان ليا شرف أن عرفت حضرتك على الآسك وحضرتك كنت الحاجة الحلوة والمفيدة اللى انا ربنا بعتهالى
  ","

   الله يجبر خاطرك ..
   
   ويرضى عنا جميعا.
  
"
73678,"
   حلمي ان حضرتك ترد عليا بالله عليك رد
  ","

   مش صح والله !
   
   مش صح تخلي حلمك حاجة زي دي ..
   
   أنا واحد بيحاول يساعدكم، ومحتاج يساعد نفسه معاكم .. بس.
   
   لو فهمت القانون اللي فوق = هتعرفي إن مفيش حاجة ولا حد تستاهل تكون حلمك بالدرجة دي.
  
"
73679,"
   ايه القانون اللي نمشي بيه حياتنا ان كانت واقفه
  ","

   إنها شوية أيام !
   
   لازم توصلنا للجنة .. على أي حال.
  
"
73680,"
   تعرف يا شيخ أكتر وقت عرفت حضرتك حقيقة .. في المعرض .. من ساعتها و انا لا افوت اجابة .. اللي أغلب الناس اللي اتكلمت لو كانت هناك مكنتش قالت كده .. يكفي ما رأيناه من تعامل .. الصورة لم تكن كالواقع
  ","

   عفا الله عنا وعن المسلمين.
  
"
73681,"
   وانا سامحني :) دا قبل ما اتابع والله .
  ","

   ولا يهمك 💚
  
"
73682,"
   انا في الرياض ابن خالتي جه ياخد مني طلب وانا كلمته من ع الباب و زوجي مش موجود المهم لقيت ماما بتكلمني و تزعقلي تقولي ان قليلة الذوق و ازاي مدخلوش واضايفه عشان احنا في غربه و كدا و هو اصغر مني وخالتي زعلانه مني .. انا غلطت فعلا ؟؟
  ","

   أنت صح جدا.
   
   وماما وخالتو يتراضوا براحتهم مع الأيام.
   
   (وبقترح تعملي أكلة حلوة وزوجك يعزمه يقعد معاه ويتعرف عليه ويعطيه رقمه لو احتاج حاجة ويغديه .. ويتوكل .. وكده تبقوا عملتم الواجب تمام).
  
"
73683,"
   بس اعتقد لا يصح انها تقول مش مسامحاها يا شيخنا
  ","

   هي تعاملها بأدب؛ حق الله !
   
   لكن تسامح أو ما تسامحش = حقها.
  
"
73684,"
   الناس اخداها نسيان الحب و بس .. لكن فيه حاجات افظع بنحتاج ننساها .. حاجات بنقوم من النوم اول حاجه بنفتكرها .. الله لا يبتليك
  ","

   أخ .. أخ !
   
   الله المستعان.
  
"
73685,"
   اعتذر منك ياشيخ في مره غلط فيك ولم اعلم انك علي هذا القدر من الاخلاق والعلم ارجوا انك تسامحني
  ","

   الله يسترني وإياك ..
   
   لا بأس عليك.
  
"
73686,"
   او الشبشب ي شيخ دا سلاحهم المفضل 😂😂
  ","

   أمي كانت بتستحرمه الصراحة ..
   
   آه الواحد يقول اللي له واللي عليه 😅
  
"
73687,"
   لا وفي دموع بتنزل منها كمان😂😂
  ","

   وعروسة ورق بتتبهدل اخرام بلا ذنب ثم تحرق بلا رحمة .. وما تتنططش يا ولد أنت لسه واخد الدوا (وأنت تتساءل بداخلك دوا إيه ده اللي خدته .. بس لزوم خزي العين وكده) .. وتبريقتها التي تضيق معها الحياة كثقب إبرة .. والمنفضة (أو الخرطوم مختلفناش) .. وتلبسك العلقة المتينة وتيجي قال إيه تحجز بعد ما تكون اتطحنت ..
   
   ودعوة رضاها، اللي بالدنيا واللي فيها.
  
"
73688,"
   عارف يا شيخ انا بعتلك ولا عشرين سؤال من ساعه ما تابعتك علي اسك وعمرك ما رديت عليا ومستمره  انا بحيي اصراري وارادتي والله 😂😂💪
  ","

   عشرين سؤال بس !
  
"
73689,"
   شيخ محمد انا امي لما بترقيني وتتاوب كتير بتقولي انتي محسودة. ده صحيح؟
  ","

   ده أوبشن في الأمهات المصريات كلهن حضرتك 😅
  
"
73690,"
   ماتزعلش مني انا بحبك، بس ده محن عالي اوي😂😂
  ","

   يا سيدي أنت شايفها كده .. وأنا بقولك:  من ذاق عرف أنه شيء لا يطيقه أي أحد !
   
   سل ربك العافية بس.
   
   (وأحب كما سجلت لك حقك في موقفك .. أسجل بغضي لهذه الكلمة وكثير من إطلاقاتها).
  
"
73691,"
   السلام عليكم
هو ممكن حضرتك انت و صحبه الجنة تدعو لوالدتي أنه يحفظها من سرطان الثدي بعد ما تعمل التحاليل و جزاكم الله خيرا؟
غ.س
  ","

   ربنا يطمنكم عليها ..
   
   ويعافينا وكل مبتلى.
  
"
73692,"
   يا شيخ فضلا ممكن تدعي لاخويا ب الشفاء العاجل وتخلي كل الي هنا يدعوله ويصبر قلبنا
  ","

   يا رب .. يا رب ..
  
"
73693,"
   ما هي أكثر رياضة مؤلمة من وجهة نظرك؟
  ","

   رياضة القلب وتدريبه على النسيان !
  
"
73694,"
   هو ممكن حضرتك وصحبة الجنه تدعو لوالدي ربنا يشفيه ويردله بصره ويفك الكرب عن اسرتنا
  ","

   يا رب .. يا رب .. يا رب ..
  
"
73695,"
   يا شيخنا ما تسبناش غير لما تقول لنا "" ألقاكم يا صحبة الجنة "" 😊
  ","

   حاضر .. أمس انشغلت معلش فقفلت فجأة.
  
"
73696,"
   امى من ساعه مااشتغلت وهى بتلمح انى ابقى مسئوله عن نفسى ف المصاريف ودا حصل فعلا  اكلى شربى هدومى علاجى جهازى  كله من معايا ومعنديش مشكله بس دلوقت وصلنا ل مرحله انها بتحاسبنى لو اخدت حاجه م التلاجه مثلا لو حاجه باظت ف البيت اجبارى ادفع الموضوع بقى مؤذى نفسيا ليا هو انا مش ليا حق يصرفوا عليا اتصرف ازاى
  ","

   أعوذ بالله !
   
   مالهم الأمهات النهاردة ؟!
   
   لك حق طبعا ..
   
   وسطي حد حكيم من العيلة؛ يبدو والدك متوفى.
  
"
73697,"
   بحفظ قرأن كان فيه همه ف الأول و دلوقت ماشيه بالزق .. أنصحني..
  ","

   اسمعي هذا اللايف .. يفيدك جدا بإذن الله ..
   

    https://m.facebook.com/story.php?story_fbid=10213213170798775&id=1681120961&sfnsn=mo&d=n&vh=e
   

"
73698,"
   ايه أفضل دعوه ادعي بيها؟
  ","

   أن يرضى الله عنك.
  
"
73699,"
   ‏قال رسول الله صلى الله عليه وسلم : "" المؤمن الذي يخالط الناس، ويصبر على أذاهم أعظم أجرا من المؤمن الذي لا يخالط الناس، ولا يصبر على أذاهم ""

صحيح ابن ماجه💙..
  ","
  💚
  "
73700,"
   هو حضرتك ليك رأى سياسى ولا حضرتك بفضل ما تشغلش بالك يعنى ؟
  ","

   ما بشغلش بالي !
   
   مش بمعنى اللامبالاة .. أو عدم وجود موقف ..
   
   لكن بحاول قدر الإمكان أنشغل بدايرتي اللي أقدر أعمل فيها حاجة .. ومرغيش في كلام ملوش لازمة.
  
"
73701,"
   ازاى هندخل الجنه ي شيخنا ؟!
  ","

   برحمة ربنا.
  
"
73702,"
   من فتره طويله ف رؤيه رفضنى الشخص شكلا (متكلمناش) وانا والله مااتضايقت حقه عادى
امى كل شويه تفتح الموضوع وتقول انها ندمانه عشان مخرجتش اختى تقعد هى معاه عشان هو كان كويس جدا وهى كانت هتعجبه لانها احلى منى 
الكلام بيزعلنى اوى بس مش ببين بس انا مش مسامحها ومش ببقا طايقه ارد عليها بعد كده حرام عليا؟!
  ","

   والله ولا أنا طايقها من كلامك !
   
   عموما طنشي معلش .. وتجنبيها لما تقول الكلام ده ..
   
   ربنا يرضيك.
  
"
73703,"
   يا أبي، خطيبي كتير بيقولي انا مقصر مذنب عاصي ،و لما اقوله متقولش كدا انت كويس و انا عارفاك من اكتر من سنه كلنا مذنبين ربنا يغفرلنا .. يقولي مش يمكن انتي منخدعه فيا و انا هكون ابتلائك ف الدنيا ،،بس انا  احسبه على خير و حسن الخلق و هو حافظ للقران و ملتزم بالصلاه .. بس كلامه دا بيقلقني جداً .. اعمل ايه
  ","

   كلام يقلق طبعا !
   
   مش عشان مجرد الذنب .. كلنا مذنبين ..
   
   المهم نتوب ونجاهد ..
   
   لكن عشان الطريقة دي طريقة حد ضعيف ومش مستقر نفسيا .. أو حد عامل مصيبة وبيمهد لك !
   
   الحل:  تواجهيه بإنك معدتيش عايزة تسمعي الكلام ده تاني !
   
   ويا تكون علاقتك بربنا مطمئة بطاعة، وتائبة ومجاهدة عند الزلل ..
   
   وتكون في الوقت نفسه مصدر أمان لي ..
   
   لأنك لو شايف نفسك ابتلاء = يبقى مش هنكمل.
  
"
73704,"
   لو سمحت ي شيخ انا بقالى سنه متجوزه واول الرؤيه الشرعيه كنت متفقه مع جوزى انى رافضه موضوع انه يسافر بره وانا ابقى ف مكان وهو ف مكان ودلوقتى عايز يسافر علشان الشغل قليل وهو عايز يساعد اخواته علشان يتزوجوا زى ما باباه عمل معاه وانا رافضه الموضوع ده جدا اعمل ايه حضرتك انا محتاره جدا
  ","

   حقك !
   
   اخواته يسافروا ويكونوا نفسهم .. وهو يساعد باللي يقدر عليه ..
   
   لكن ما يبنيش بيوتهم بشتات بيته.
  
"
73705,"
   اي رايك يا شيخ عريي عايش بالخارج وبيشرب خمر 
وعريس حافظ قرآن وبينكلم علي بنت بيقول انها عايزه ترتبط بيه وامها موافقه ودا محصلش منهم 
اي رايك في العريسين  ياشيخ
  ","

   أنيل من بعض !
   
   هو ليه بتحطوا نفسكم بين العمى والرمد ؟!
  
"
73706,"
   هل الإنسان يتحكم في قلبه ام ان قلبه من يتحكم فيه؟!
  ","

   القلب المستشار الأول !
   
   والعقل ينبغي أن يكون حاكما.
   
   ثم ابن آدم ضعيف .. لا يملك من أمره شيئا، إلا أن يتولاه ويسدده ربه.
  
"
73707,"
   حرام أرفض عريس عشان مش متقلبه شكله ؟
حرام عشان ربنا مبيخلقش حد وحش !!
  ","

   مين قال حرام ؟!
  
"
73708,"
   طب ولو فيه فرق في السن حوالي 14 سنه
  ","

   نفس الإجابة.
  
"
73709,"
   واحد اتقدملي وكانوا بيقولوا محترم وخلوق .. بس أنا نفرت منه بيستخدم مصطلحات غريبة .خطفت قلبي.. الدلع!.. خايفة من الجواز كمسؤلية فيفهم اني خايفة من العلاقة! واحنا يدوب كنا لسه مخطوبين.. انا خفت هو ظه طبيعي؟ ومش موضوع فوزية... هو كان لسه تعارف بس
  ","

   أنت صح !
   
   واللي يدخل الدخلة دي من الأول = مش ناضج ومش مسؤول.
  
"
73710,"
   اتكسفت من نفسي من سؤالك
  ","

   برافو ..
   
   وصل المراد.
  
"
73711,"
   انا اول مرة ابعت لحضرتك ع الرغم اني متبعاك من زمان.. انا متقدملي شخص كويس جدا ف حاجات كتير كنت بتمناها بس المشكله انه اقصر مني بكتير بردو ممكن نقول ان ده العيب الوحيد فيه بس مش قادرة أتقبل المنظر العام مش هيبقي لطيف صح هنبقي ديما محل للسخريه من اللي حوالينا!!  اتمني ترد
  ","

   لو أنت قابلاه وعاملة على اللي حواليك = يغوروا اللي حواليك .. وتسعدي أنت .. محدش هينفعك.
   
   لو أنت مش قادرة تتقبلي الفرق ده = ارفضي .. بس خليك عارفة إن محدش كامل.
  
"
73712,"
   ي شيخ بالله عليك ترد انا متابعه حضرتك من فترة ربنا يجازيك خير بستفاد كتير من حضرتك والله 
انا متعلقه بواحد معايا في الجامعه ومش عارفه اعمل ايه خايفه امشي في طريق غلط وكل مابحاول انساه بشوفه والدنيا تبوظ😭
  ","

   لو متابعة فعلا وبستفيدي كما قلت = هتكوني عارفة المفروض تعملي إيه !
  
"
73713,"
   بحبه ياشيخ بس مش مرتاحه لتفكيره ولا طريقه حياته
ابعد ولا اصبر؟
  ","

   هو مين ؟
  
"
73714,"
   الإنطفاء تلك المرة كان أبديًا .
الاستاتيو دي لو كانت بيو..هل الشخص دا حزين فعلا
  ","

   الانطفاء بدون همزة 🥺
   
   (حرام يا جماعة طاقة الكآبة دي بجد .. كفاية، الدنيا مش ناقصة كل ده .. مفيش حاجة أبدية إلا جنة أو نار .. نشتغل وكلها أيام .. شوية أيام والله ..
   
   اللهم قوة).
  
"
73715,"
   بما اننا فى الدنيا فى امتحان 
هل فى حد ورقة امتحانه اسهل ؟؟
  ","

   نعم !
   
   لكن درجاته مش هتكون بقدر اللي امتحانه صعب ونجح.
  
"
73716,"
   خطيبي قالي انه شخصيه سادية
انا فهمته اني مش عارفه يعني اي ومش فاهمه عشان اقدر اعرف انه سادي من اي درجه ومن كلامه فهمت انه من النوع الي بيحب العنف ف العلاقه سواء كلام او فعل
محتاره اكمل ولا لا
هل الموضوع هيبقى في ضرر كبير وهياثر على حياتنا العامه
ولو في كتب او فيديوهات تنصحني اشوفها عشان افهم اكتر
  ","

   نعم هيكون فيه ضرر !
   
   ويا يتعالج نفسيا .. يا لازم تعيدي النظر.
  
"
73717,"
   عمتي آذتني في شرفي يا شيخ :') وكان سبب في روحتي لطبيب نفسي هي وابنها 
هل مقاطعتنا لها تعتبر قطيعة رحم اتعاقب عليها ؟؟ وازاي اصلا اوصلها انا واهلي بعد اللي عملته !!
  ","

   ليست قطيعة !
   
   الرحم التي تؤذي = اجتنابها حق.
  
"
73718,"
   لو الواحد عنده فتور يا شيخنا وانقطع عن الصلاه وبيحاول يرجعلها بس مبيقدرش والدنيا بتاخده يعمل ايه
  ","

   اسمع ده:
   

    https://www.facebook.com/m.atiia.soliman/videos/1321356817944160/
   

"
73719,"
   نفسيتي وحشة جدا وطول الوقت نايمة.. هو معقول إن شخص يتقبل شكلي بس يشترط عليا اغير فيه علشان أعرف اتزوجه أو بمعنى تاني علشان ما يشوفش واحد تانية غيري.. هل دا عدل يعني يا تغيري في خلق الله يا همشي ومش هاتلاقي حد يرضى بشكلك كدا وهيطلب برضو تغيري في شكلك.. هي كل العقول مريضة كدا ولا في ناس كويسة؟ 😓
  ","

   المشكلة مش فيه (مع حقارته) !
   
   المشكلة فيك أنت .. في قلة ثقتك في نفسك وإنك تسمحي لأي كلام مريض ينال منك بالطريقة دي.
  
"
73720,"
   نظرت إلى نفسي في الخلوات ولم أجد إلا شيطاناً متنكراً في بشر :')
  ","

   الشيطان مش عايز منك أكتر من الكلام القميء ده !
   
   أنت لست شيطانا .. ولست ملاكا أيضا ..
   
   ومهما أذنبت وضعفت فباب ربك مفتوح لك .. المهم تصدق وتجاهد.
  
"
73721,"
   هل الناس يتغيرون بمرور الزمن؟
  ","

   بلا شك !
   
   ومن لا يتغير = يعني أن عمره يضيع هباء.
   
   لكن القضية هل التغير للأفضل أم الأسوأ ؟
  
"
73722,"
   ضحك موت ع الانجليزى إللى حضرتك كاتبة يا شيخ😂😂😂
  ","

   أومال !
   
   هو احنا قليلين ولا إيه 😂
   
   يلا يا ولاد .. شكلها هتشعشع والحاج سام بنفسه هيتابع معانا هنا.
   
   ألقاكم يا صحبة الجنة 💚
  
"
73723,"
   و يdon't forgrt  يغض بصره يا شيخ 😂
  ","

   ده ofcourse 😅
  
"
73724,"
   The real prob is that she's engaged couple of months ago , I don't like feeling that vulnerable 😞💔
  ","
  Oh my friend !
  
  I am sorry for you ..
  
  إذن هي مش نصيبك .. و you have to forget  .. والأيام will heal your heart .. وما تعرفش الخير فين.
  "
73725,"
   خطيبى كان كدا للاسف ....بعدها قالى انه بيشتهي اختى   وانه مش قادر يبطل يتخيلها هو بيحبنى بس عايزها .....فيه نوع وسخ انا اسفه
  ","

   آسفة ليه !
   
   دول أوسخ من الوساخة نفسها.
   
   اللهم عافنا واحفظنا وسلمنا.
  
"
73726,"
   my heart still beats fast when I see her , 
I DON'T WANT THIS 😞💔
  ","
  OMG !
  
  حتى الأمريكان بيشتكوا 😅
  
  كن رجلا my friend.
  
  يعني يا تـ go to her father .. ولا father مين صحيح !
  
  أنت تـ go to her and say:  Do you marry me ?
  
  في الحلال.
  
  يا تـ keep silent
  
  تحت الظلال.
  
  😁
  "
73727,"
   اتخطبت  من  اسبوع وخطيبي اعترفلي انه كان بيصاحب بنات كتير وكانت بتحصل بينهم علاقات كامله وانه كان بتاع بنات  لكن  دلوقتي ندمان وبعد عن الطريق ده ..  وانا قولتله دي حاجه قديمه انا ليا الحكم عليك من يوم ما اتخطبنا  بس  من جوايا تعبانه جدا ومش مطمنه ليه
  ","

   لو صدقت توبته = مكنش حكالك على العك ده كله !
   
   عموما رأيي تنهي الأمر بس تنصحيه يستتر بستر الله ومعدش يحكي ده لحد أبدا .. لأننا بشر مش بنتحمل.
   
   ده مش معناه إنه وحش ومعدش فيه أمل .. لكن من مبادئ التوبة الستر.
   
   وأرجو يتعلم الدرس.
   
   (طبعا فيه حالات تانية للأسف بيقولوا كده من باب إنه يجهزك بطريقة خبيثة لتدني سقف التوقعات فما تتصدميش بعدين .. ويقولك منت عارفة من الأول إني ضعيف في الزاوية دي وهكذا ..
   
   ربنا الهادي).
  
"
73728,"
   رد ي شيخ ورايا درس😅
حرام البنت تبقي رحالة وتسافر لوحدها؟
  ","

   ده على أساس حضرتك رايحة الدرس بمكوك فضائي واقفلك عالباب ؟!
   
   ومكررة السؤال ييجي 100 مرة .. ده إيه الرحالة الفاضية دي !
   
   قومي شوفي مصلحتك يا بنت الناس .. وانجحي في مجال وبعدين نشوف الموضوع ده.
  
"
73729,"
   انا قبلت اني اتعرف ع شخص كان بيحبني من ٥ سنين ومدتلوش فرصه كل الناس كانت بتقول ادايه بيحبني ولما اتكلمنا بعد شهر اتغير و طريقته اتغيرت معايا ١٨٠ درجه و حسيت انه محتار ف قفلت موضوعه دلوقتي في شخص متقدم و انا مش عارفه امشي فالموضوع ولااستنى اخد وقتي اتعافى من الصدمه اللي عشتها و مبقاش عندي ثقه ف حد
  ","

   كل الناس دول طبعا صحباتك التفاهين .. ريهام وهناء وشيرين !
   
   ما تبقيش أتفه منهم بأه وتعطي الأمر أكبر من حجمه .. ومعنديش ثقة في حد وجو الأستاذ حسن الأسمر ده.
   
   انسي الأمر كأن لم يكن، لأنه مكنش حاجة أصلا !
   
   واقعدي مع المتقدم وشوفي ..
   
   يا رب الناس تتعلم.
  
"
73730,"
   انا اقصد فعلا الصفحه الشخصيه لاكن ليس الرسائل وما شابه .. لست انا مرسلة هذه الرساله 
وبالفعل لم تخطئ ياشيخ تستاهل اللي يجرالها 
سؤالي كان ف العموم ليس بهذه الخصوصيه عافانا الله عافى بنات المسلمين من امثال الاشخاص دول
  ","

   الله يسعدك.
  
"
73731,"
   غ.س مش هتعملنا لايف قريب بقى زى ما وعدتنا يا شيخ
  ","

   بإذن الله ..
  
"
73732,"
   اختى كانت بتسمح ب ده مع خطيبها وحقيقيّ كانت متبهدله معاه جداً وقطعت علاقتها بصحباتها كلهم ، وكان دايماً يشكك فيها .. حوار متعب ومُرهق جدا ..
  ","

   علاقات مريضة.
  
"
73733,"
   ي شيخ هو الايف بتاع درس المغرب حضرتك بتعمله يومياً ، والكتاب ال حضرتك بتشرح منه اسمه إيه ؟ ..
وربنا يجازيك خير 💚
  ","

   يوم الإثنين من كل أسبوع.
   
   "" نضرة النعيم في مكارم أخلاق الرسول الكريم ""
   
   صلى الله عليه وسلم.
  
"
73734,"
   اكيد الشيخ يقصد مش شئ شخصي يعنى يشوف صفحتك وبوستاتك عادى زيه ز ى اى حد مش يتسلط ويتبع
  ","

   بالضبط !
   
   أما باسوورد ويشوف رسايل فاللي توافق على ده من البداية أصلا = تستاهل اللي يجرى فيها بعدين.
   
   إيه القرف ده.
  
"
73735,"
   تعبتني ي شيخنا وحيرتني معاك سئلت كتير وبرده مش بترد عليا نهائي افهم من كدا ان مليش خير ف ال بسئله لحضرتك
  ","

   ملوش علاقة خالص بخير أو شر !
   
   أنا مش بلاحق بس فعلا.
  
"
73736,"
   متزوجة من 10سنوات يا شيخ زوجى عصبي جدا بتصل عصبيته للضرب كتير واحيانا يسب عندى اولاد حاولات كتير اغير من طبعه مفيش فايده يغلط ويضرب ويعتز ويرجع يكرر ده تانى طلبت الانفصال رافض ويقول بتغير لو صممت ورفض بكون بهدم بيتي وبظلم الولاد مع انهم بقوا يفهموا تصرفات والدهم ويتاثروا بيها
  ","

   يتعالج .. لازم يتعالج.
   
   أي كلام غير كده = ملوش لازمة.
  
"
73737,"
   يعني عادي يعرف باسوورد حساباتي ويطلع على رسايلي مع صديقاتي واخوتي وكدا؟ دي مش حاجات خاصه؟
  ","

   أنت هبلة ؟!
   
   لا بجد آسف يعني.
   
   بس أنت برضه هبلة ؟!
   
   زوجك نفسه ما ينفعش يطلع على رسايلك مع صحباتك ..
   
   ارحمنا يا رب برحمتك الواسعة.
  
"
73738,"
   معجب بفتاة أحسبها علي خلق ودين ولا أذكيها على الله ، عاوزا اتقدم لخطبتها ولكن أجد في نفسي شئ من الخوف لاني لا أحفظ القرآن وليس لدي علم ديني مع العلم الحمد لله أصلي الخمس وأحب الخير وأصحابه
  ","

   تقدم يا حبيبي .. ولو رفضك عشان مجرد مش حافظ = احمد ربنا واشكر فضله إنه نجاك.
   
   الحفظ شرف طبعا .. لكن العبرة بالتطبيق ..
   
   كم حفظة للقرآن .. والقرآن يلعنهم !
   
   اللهم احفظنا.
  
"
73739,"
   طب رد قولي انا صح ولا لا يعني استني لما حقق اللي عاوز أوصله الاول ولا اخد خطوة ولا اي اعمل اي اللي هتقولي عليه هعمله .
  ","

   خد خطوة ما دامت ظروفك مرتاحة كما ذكرت .. وبالنسبة للراتب فهيزيد بإذن الله، وهتفضل طول عمرك بتحاول توصل للي عايزه !
  
"
73740,"
   جزاك الله خير الجزاء ..
طيب هو فعلا لا يجوز يطلع ع حسابي الشخصي لانه مازال اجنبي عني و لايجوز الاطلاع ع السوشيال ميديا يعني لانها تعتبر امور خاصه ؟
  ","

   أول مرة أعرف إن (السوشيال) ميديا أمور خاصة !
  
"
73741,"
   يا شيخنا ممكن يكون حافظ كتاب الله وسيء ؟
  ","

   وحافظ الكتب الستة .. وشيخ مشهور يشار له بالبنان !
   
   وما يتعاشرش.
   
   كفاية سذاجة بأه في تقييم الناس.
  
"
73742,"
   كراسى الاعتراف هوا غلط اعرف خطيبى انه كان فيه حد ف حياتى قبل كده ؟
  ","

   يا سواد السواد !
   
   اقرئي ده كويس:
   

    https://m.facebook.com/story.php?story_fbid=2341513719261793&id=100002095644279&sfnsn=mo
   

"
73743,"
   فرق التعليم بينا ونوعية الشغل بدأت تظهر مشاكله مؤخرًا وإحنا صغيرين أو اول ما تزوجنا مكناش الأمر كدا لكن هو بدأ يكون مش مريح ف تعامله معايا دلوقتي.. 
 أنا خلصت تعليمي وبشتغل بيه حالياً..
انا طلبت الأنفصال بالفعل بس أهلي شايفين انهم حتى لو ظلموني زمان مفروض استحمل وأكمل عشان الولاد ؟
  ","

   مفيش حاجة اسمها أكمل وأستحمل عشان الأولاد !
   
   المهم أنت قادرة وعندك طاقة ولا لأ ؟
   
   لأن نفاذ طاقتك سيعني تدمير أولادك ..
   
   بالتالي الانفصال مش دايما حل مأساوي .. والاستمرار مش دايما خيار صحيح.
   
   (طبعا ده كلام عام تقيسيه على حالتك وضمي له كلام لي كتير قبل كده في نفس الزاوية، وبناء عليه تقرري .. لأني هنا معرفش تفاصيل عنك).
  
"
73744,"
   لو سمحت ي شيخ رد ضروري بالله عليك
مخطوبه وخطيبي مستأذن ابي اننا نتكلم لانه مش بيجي ع طول مرتين ف الشهر بالكتير وممكن مكالمه تليفون كل اسبوع وكل كام يوم رساله ع النت عامله اي والاطمئنان فقط ..
اخويه مسافر برا كلمني وقالي ازاي تضيفيه ع الفيس وازاي تكلميه وكدا حرام واتخانق معايا هو كلامه دا صح فعلا؟
  ","

   سيبك من أخوك.
   
   النظام اللي أنتم فيه مفيش فيه مشكلة.
  
"
73745,"
   جزاك الله كل خير..
ونصيحه ورساله لكل بنت اوعى تكلمى اى شاب تبعدى وفرى ي بنتى والله اياك اياك والله هتندمى ..غلى نفسك بلاش تبقى زيى 
نصيحه من اختكم💔
  ","
  ….
  "
73746,"
   "" يا نعيش أزواج و زوجات سعداء بالمعروف يا ننفصل أباء وأمهات مسؤلين بإحسان""
الموضوع بالبساطة ديه فعلا؟
يعني لو فعلا مش سعيدة معاه وهو غالبا مش سعيد برده .. ننفصل؟
حتي لو أسباب عدم السعادة مش مقبولة اجتماعياً رغم أن في فرق  ف التعليم والشغل..
تزواجنا صغيرين وهو قريبي وفي بينا طفلين.. بالله عليك رد
  ","

   هو التشريع الإسلامي وتطبيق أكابر الصحابة له كان أبسط من البساطة دي !
   
   لكن مجريات حياتنا وقواعد مجتمعنا للأسف معدتش كده خالص.
   
   عموما أنتم الأدرى بحياتكم وإمكانية الإصلاح أو التعايش .. أو درجة تحمل تبعات القرار.
  
"
73747,"
   الاكتئاب مرض زي أي مرض يا شيخ صح ؟! 
يعني لو كان عندي واتعافيت منه الحمد الله هل ده يعيب التزامي ، وهل ده سبب أن عريس اتقدملي وعرف ان كان عندي اكتئاب واتعالجت منه فيرفض ؟!
  ","

   لا يعيبك في شيء !
   
   وكلنا لنا نصيب منه في فترات بحياتنا ..
   
   حمدا لله على سلامتك .. وما تشغليش بالك بأي حاجة.
  
"
73748,"
   لو ست عصبية ده عيبها ممكن الوحيد وهي طيبة جداااا بتحبني زتتمنالي الرضا متدينة مستقيمة جدااا بس انا عايز اسسبها بسسبب العصبية وانها بتغلط في الوقت ده وعندي اولاد كدة هظلمها ولا عندي حق
  ","

   كتير جدا من العصبيين بيكون قلبهم أبيض !
   
   أنا عارف إنه عيب ينرفز .. لكن صدقني محدش كامل ..
   
   اتعلم أنت تساعدها تتجاوز العيب ده أو تقلله لأقل درجة ..
   
   خدوا سوا تأهيل نفسي وهتتحسن علاقتكم جدا بإذن الله ..
   
   لكن ما تفرطش في كل ده .. عشان هتندم عليه بعدين صدقني.
  
"
73749,"
   طب وده يا شيخ مش بيتعارض مع حديث إذا جاءكم من ترضون دينه وخلقه فزوجوه؟
  ","

   الحديث ضعيف .. وحتى فهمكم له غلط.
  
"
73750,"
   انت ف المنصورة الايام دي ي شيخ؟
  ","

   لأ.
  
"
73751,"
   ياشيخ حصل تجاوز بينى وبين شخص علاقه غير كامله (احضان وتقبيل) ما حكم الشرع ؟ ومد الى يدك وانتشلنى من الغرق ف هذه المعصيه واعود إلى الله ف انا والله احب الله كثيراا ومش عارفه المفروض اعمل ايه
  ","

   تتوبي لله وتستغفريه .. وتغلقي هذا الباب للأبد !
   
   معصيتك لا تحجبك عن حب الله ..
   
   المهم ترجعيله بصدق ..
   
   وإياك يقنطك الشيطان ويقف حاجزا بينك وبين العودة للأمان ..
   
   ما زال الباب مفتوحا.
  
"
73752,"
   انا غير السائل .. لو بحب بنت معايا فى الكلية واحنا قد بعض والظروف المادية نسبيا كويسة المشكلة أنها أعلى منى فى كل حاجة بالاضافة أنها مش محجبة رأيك ايه
  ","

   رأيي تغض بصرك وتنسى الموضوع !
   
   هذا ليس حبا.
  
"
73753,"
   انا عارفه انه مش حرام ارفض شخص( لان مستواه المادي قليل عني بكتير وهظلمه جدا بمشاكلنا ع الفلوس كل شويه)بس قلبي رافض ده ع اساس انه شاب محترم وخلوق واني كده هبقي ماديه
اعمل ايه يا شيخي؟
  ","

   حقك .. التوافق المادي مهم.
  
"
73754,"
   هو بيخرج الصبح ويرججع بالليل وميعرفش اللي بيحصل بس عارف اني بتعب مع اهله عشان انول رضاه بس هو يعني مش رومانسي وكدا وخايفة. اطلب الاهتمام يقول عليا تافهه
  ","

   ما هو برضه خروجه ورجوعه ده عشانكم !
   
   شقاه وتعبه ده عشان رضاك ..
   
   ودي في حد ذاتها رومانسية .. عظيمة لو تعلمين !
   
   ما تضيقيش احتياجاتك في زاوية واحدة بس .. وإن كانت متفهمة طبعا.
   
   هل أنت برضه بتشكريه على تعبه ولا برضه شايفة ده واجب عليه ودوره ؟
   
   قوليله كلام حلو .. واطلبي منه عادي، بس بدون ضغط ..
   
   وربنا يكرمك ويجزيك خير .. ويهدي سركم ويسعدكم.
  
"
73755,"
   ازاي اعيش في بيت عيله وابقا مبسوطه ومرتاحه ؟
  ","

   بيت العيلة مفيش فيه راحة .. غالبا.
   

    https://m.facebook.com/story.php?story_fbid=2408763455870152&id=100002095644279&sfnsn=mo&d=n&vh=i
   

"
73756,"
   زوجي مشاعره بارده وعمره ما قالي كلمة حلوة حتى لما بساعد والدته عشان مريضة او اكون جمب والده مش بيحس بده وشايف ان دا واجب عليا نفسي يقولي شكرا
اعمل ايه عشان يقولي شكرا
  ","

   ابتلاء !
   
   ما تنتظريهاش منه .. وكفاية ربنا يشكر لك صنيعك بإذنه ..
   
   المهم يكون بيتعامل كويس .. أو بيكف أذاه عنك على الأقل.
  
"
73757,"
   كتير من مشاكل البنات اللي بتقع في شراك التعلق والعلاقات المحرمة بتبقي مشاكل تفكير اكتر من كونها مشاكل تدين أو ثقافة. 
 بتبقي متدينة وعلى قدر من القراءة بس بتقع لسوء التفكير، بيضحك عليها أي عيل لو تفكيرها مش سليم.
  ","

   بالضبط !
   
   عشان كده التفكير السليم أول بوابة لكل خير.
  
"
73758,"
   طب هو مش الساعي للزواج ربنا بيرزقه ؟ ليه مش بياخدوا الخطوة و ربنا هيرزقهم ؟
  ","

   ما هو ما ينفعش ياخد الخطوة ولسه أدامه أربع سنين دراسة وجيش وشقة وهم كبير !
   
   ياخدها لما يكون عنده مصدر رزق ثابت، ولو مش كبير ..
   
   وشقة، ولو إيجار ..
   
   ساعتها نقول ربنا يعينك ويغنيك.
  
"
73759,"
   ياشيخ انا بقى عندى حته ان عايزه انزل حاجه دينيه على صفحتى علشان لو حد هايتقدملى وشاف صفحتى  يشوف ان عندى  جانب دينى وكويسه وانا فعلا عندى جانب دينى فى شخصيتى بس لما بشوف حاجه دينيه بخاف انزلها واكون كدا من المنافقين واللى بيستعملوا الدين لمصالحهم الشخصيه هل كدا فعلا حرام عليا
  ","

   طنشي الحتة دي خالص !
   
   ونزلي اللي يعجبك .. خليك على طبيعتك.
  
"
73760,"
   يا شيخنا الولد لو احب ظروفه تخليه ميتقدمش ؟ حتي لو البنت هتروح منه و هتتخطب ؟
  ","

   ما هو عشان كده بنقول احرسوا القلب كويس ولا تتمادوا مع الخطرات في فترة عدم الاستعداد دي.
  
"
73761,"
   طب طبيعي كبنت تدخل كذا موضوع خطوبة ومترتحش غير لما تفسخ ؟
  ","

   لو مفيش أسباب منطقية = مش طبيعي.
  
"
73762,"
   ازاى اتاكد ان حاجه معينه اشاره من ربنا ليا !؟
  ","

   غالب هذا وهم تعلقون أنفسكم به !
   
   الرضا بالله وعنه .. والتعلق بالتفويض لأقداره = راحة وغنى.
  
"
73763,"
   ابو أنس
اسعد الله يومك
هو طبيعي انى اكون رافض فكرة الزواج من غير علّة مرضية الحمد لله
  ","

   لا يا غالي .. مش طبيعي !
   
   كده فيه سبب نفسي.
  
"
73764,"
   شيخ محمد الكوبري ده عندنا ف بنها حضرتك من هناك ولا ايه 😁
  ","

   أنا لا من بنها .. ولا عامل من بنها 😅
   
   ده كوبري طلخا .. من أشهر معالم المنصورة حضرتك.
   
   كنت بخلص ورقي من فرع وزارة الخارجية والوالد معايا .. وخدت اللقطة دي وأنا ماشي وراه نتلمس الظل !
   
   حبيتها جدا.
  
"
73765,"
   من المعلم أو المرشد الخاص بك في الحياة؟
  ","

   هذا المبارك !
   
   أبي.
   
   أسير (من السير والأسر) على دربه ..
  
"
73766,"
   يا حااااااااج طب رد عليا مرة يا حاااااااج 🤓
  ","

   ولا تزعل !
   
   ألقاكم يا صحبة الجنة 💚
  
"
73767,"
   دلوقتي الساعة كام في أمريكا
  ","

   6:52 العشاء
   
   اليوم بدأنا التوقيت الشتوي اللي مصر وقفته من زمان.
   
   مش لاقيله لازمة الصراحة !
   
   بس اتس أوكيه يعني 😁
  
"
73768,"
   جري على هنا بسررررعة🏃‍♂️🏃‍♂️🏃‍♂️😀😀
  ","

   تموتوا في الزيطة .. وأرجع أتشتم بسببكم 😂
  
"
73769,"
   الغدر بقي للركب 😂😂
  ","

   والراجل عايم في بحره لما قرفنا معاه 😅
  
"
73770,"
   انا قولت يمكن عمل كده عشان كان فيه حد فحياتى قبله وهوا كان عارف الموضوع ده .. بس برضوا مش مضايقة من تصرفه ده وحتى الان عاملة عبيطة وساكتة مواجهتوش 😟 انا مش عاوزة اخسره بس فنفس الوقت مش عارفة ايه اسلم حل ف الموقف ده 😔
  ","

   وآدي نتيجة كراسي الاعتراف اللي نشف ريقي أحذركم منها !
   
   عموما لو هو كويس في العموم .. ومش عادته يكون شكاك .. وبيتعامل معاك كويس = عدي الموقف وانسيه.
  
"
73771,"
   ولو انا شخصيتي زي كده يا شيخ 
شكاك جدا يعني
خاصه انها خانتني قبل كده 
كذبت عليا وكانت وانا خطيبها حد كتبلها ع صراحة وكلمته ودخلت اسك وبتبعتله ويبعتلها 

وبقيتش اثق فيها خالص وشكاك جدا ومش عارف ارجع طبيعي 

في حل ليا ولا ده الطبيعي ؟ ولو هي صادقة فعلا المفروض هرجع طبيعي امتا ؟
  ","

   اللي بتقوله ده يتنافى مع وجود علاقة أصلا !
  
"
73772,"
   شيخ انا مفيش مرة بعتلك ورديت عليا ليه بس كده انا زعلتك فى حاجة 🙄
  ","

   طب إيه يا حبيبي هيا 😁
  
"
73773,"
   السلام عليكم
لدي فرصة سفر جيدة للسعودية وبعد الاحداث الاخيرة ومايسمي الانفتاح هناك اصبح في قلبي خوف من اتخاذ هذه الخطوة هل من نصيحة ؟
  ","

   توكل على الله واذهب .. باقي البلاد مش بتبيع سبح !
   
   كفاية تحج وتعتمر.
  
"
73774,"
   انا اول م الرقم كلمنى قولتله فيه رقم غريب بيكلمنى وقالى  بس اول م ركزت ف الصورة عرفت انه هوا.. ووالله تعاملت نفس التصرف اللى كنت هعمله حتى او مش هوا.. بس بعد م عملت بلوك للرقم الغريب قالى ابعتيلى اسكرين للشات ..وبعدها قالى انتى بميت راجل وانا اسف ع اى حاجه عملتها زعلتك منى قبل كده .
  ","

   محتاجة تضمي الموقف ده للصورة العامة لتعامله وأخلاقه !
   
   وبعدين تحكمي وتقرري ..
   
   في حالة الاستمرار = لازم تواجهي وتبيني إن ده مبدأ مرفوض، وإن العلاقة اللي مفيش فيها ثقة ما ينفعش تستمر.
   
   وفقك الله للخير ..
  
"
73775,"
   دة مؤشر مهبب يا مولانا كان معايا حد زيه  النوع دة فظيع و شكاك لو بعتلك الساعة 6 ونص و رديتي و 6 ونص و خمسة يتهمك ان في حد في حياتك و ان مش بتحبيه و حاجة غلب يا بنتي
  ","
  😔
  "
73776,"
   ممكن نعملها بدافع أنه يطمن ي شيخ؟
  ","

   يطمن إيه !
   
   اللي زي ده هيفضل طول عمره بيحاول يطمن .. ومش هيطمن ..
   
   للأسف.
  
"
73777,"
   خطيبي كلمنى من رقم غريب ع الواتس وقالى انه معجب بيا وكده ع اساس انه شخص تانى.وانا عرفت انه هوا من اول م كلمنى من الصورة اللى كان حاططها بتاعت صاحبه وهوا فاكرنى مش عارفة اشكل صحبه بس انا اعرف شكله من الفيسبوك بتاعه..تعاملت كأن فعلا حد غريب بيكلمنى..بس مش عارفة اواجهه باللى عمله ولا اسكت ؟
  ","

   مؤشر سيء جدا في الشخصية اللي تعمل كده .. رجل أو امرأة.
  
"
73778,"
   انا بدعي ربنا ، بقول : يارب هذا القلب وهذا الشعور أنت سبحانك تملكه، فاكفنيه بما يرضيك عني
  ","

   أحسنت ..
   
   الله يعصمك ويعوضك خير.
  
"
73779,"
   لحد 28 وهيفضل الاحتياج انا 21 وبقول اهو كلها سنتين ولا حاجه وكل دا يروح!!😢😢😢
  ","

   هذا احتياج يدخل مع الإنسان قبره !
  
"
73780,"
   واللي مكتفي بحالته كدة يا شيخ وراضي ؟
  ","

   يحمد ربنا ويسأله تمام النعمة ودوامها ..
  
"
73781,"
   نتعايش معاه ازاى ؟ 
احتياج لا يُسد بغيره .. كيف السبيل؟
  ","

   بالاحتساب والصبر لأننا مسلمون !
   
   ياما حياتنا بتمشي بنقص أشياء لا تسد بغيرها.
  
"
73782,"
   يعني ايه خنس؟
  ","
  "" من شر الوسواس الخناس "".
  "
73783,"
   تجاوزت الثلاثين بقليل 😌 .. كانت عندي تجربة خطوبة في سن ٢٥ لم يكتب لها التمام بسبب أن الخطيب اكتشف ساعتها انه عنده بنت عم لازم يتجوزها😂 المهم بعدها تقدم لي شخصان واحد منفتح جدا والثاني اكبر مني ب ٢٠ سنة. الخلاصة كلمة لأمي العزيزة لي زهقت من قعدتي جنبها 🙃
  ","

   خليها تقرأ ده وأقرئيها سلامي ..
   
   هوني عليكِ..
   
   درب الجنة ليست عليه لافتة ""للمتزوجين فقط"" !!
   
   - يا أيها المجتمع الجاهل ليس ذنبها أن النصيب لم يأت بعد..وقد لا يأتي..
   
   - يا (طنط حِشرية) ليتك توفرين يدك بجانبك؛ فهي لا تنتظر منك (طبطبة)..وليتك لا تتعبين شفتيك باستحضار التأثر حين (المصمصة) المعتادة مع الدعوة بابن الحلال يدق الباب..
   
   - يا أيتها الأم المشتاقة لحبيبتها في الفستان الأبيض..امسحي دموعك واحمدي الله..
   
   احمدي الله أنها (قاعدة في أرابيزك) بصحتها وعافيتها ودينها..وكرامتها..
   
   كرامتها التي قد يبعثرها نذل جبان لا يرقب فيها إلّا ولا ذمة..لا تأبهي بأحد من الناس..هكذا هم الناس..
   
   سيحسدونها إن كانت سعيدة في بيت زوجها، ويجرحونك بنظرات الحقد..
   
   وسيقتلونك معها لو أتتك يوما غاضبة أو على شفا طلاق مع صغير على كتفها برصاصات الشماتة، ونصائح السماجة من ألسنة حِداد..
   
   احمدي الله أنها مكرمة في بيت أبيها..(واللي مش عاجبه يشرب من البحر)..
   
   - يا أيها الأب الذي يرنو لقطف ثمرة تربيته..أنت لم تربها لتتزوج وتنجب..وتأتيك بمن يسعد قلبك بكلمة ""جدو""..
   
   أنت ربيتها لتعبد الله..والأصل ألا تحرص على تزويجها إلا ليكون عونا لها على هذه المهمة السامية..
   
   احمد الله أن ابتلاها بالمنع..كما ابتلى غيرها بالعطاء..
   
   احمد الله أن متعك بحنانها في البيت..وصوتها بالقرآن يعطر أركانه..
   
   احمد الله أن أبقى لك من تجيب نداءك..وتمسح أوجاعك..وتتفاعل مع حديثك..
   
   احمد الله أن رزقك بمن قد تكون -دون إخوانها وأخواتها- سببا لدخولك الجنة..
   
   - يا من تزوجتِ..لست أفضل ممن لم تزوج..أنت رهن الابتلاء مثلها تماما..ورزق الله لا يتوقف على جمال، ومستوى تعليمي أو اجتماعي..
   
   - يا من لم تتزوجي..فرغك الله لعبادته، فاغتنمي..في حياتك أشياء جميلة، فاستثمري..فقط انظري من علٍ، بعين السمو على دنيا -بكل ما فيها- حقيرة..
   
   - يا أيها الناس كلكم مبتلى..بالخير والشر..بالنعمة وسلبها..بالزواج وعدمه..
   
   ""ليبلوكم أيكم أحسن عملا"".
  
"
73784,"
   حصل مع أختي هكذا تماما وتقدم ورفضه أبي لأنه لا يصلح فأصبح يهددها أكثر لتقنع أبي به فهددناه بالأمن وخنس عليه من الله ما يستحق. . مهم جدا أن لا تخاف أو تنجرف حفظ الله بنات المسلمين
  ","

   وخنس !
   
   جميل تعبيرك والله ومناسب جدا ..
  
"
73785,"
   طيب لو شخص بيضاقيها ويهددها يشوه صورتها تعمل ايه
  ","

   تعمله بلوك .. ولا تقرأ كلامه أصلا !
   
   بيكونوا أجبن خلق الله.
  
"
73786,"
   مرتبطين يعني بنحب بعض اهلنا ع علم بالموضوع دا وان شاء الله هيكون ف خطوبه رسمي قريب جدا 
انا عارفه انك هتقولي انه مفيش حاجه اسمها ارتباط وان كل دا حرام بس انا حاولت ابعد بس معرفتش انا وهو 
مع العلم اني بصلي الحمد لله وهو كمان بيصلي
  ","

   طيب .. ياللي بتصلي !
   
   أنت طبعا مش مصدقة نفسك وأنا مش هحرجك أكتر من كده ..
   
   ما تروحيش معاه أي مكان عشان ما تضيعيش نفسك.
   
   ولو الوضع فعلا في النور = تقدري تاخدي الست الوالدة بإذن السيد الوالد وتروحي تزوري أخته في وقت هو مش عندها فيه .. وتعملوا الواجب وترجعوا.
   
   (لاحظي كل كلمة .. اختلال أي شرط مش مسموح).
   
   أما كونك تفكري يا تروحي معاه يا تعطيها له يعطيها لأخته = يبقى كل اللي بتقوليه ده عك.
   
   وكل دوري أقولك = فوقي يا بنت الناس.
  
"
73787,"
   هو إيه احساس الراجل لما بنت تكون بتكلمه وبعدها بترجع لربنا ويحاول يوصلها بكل الطرق تانى ترفض وتقفل كل الأبواب 
هل ممكن يشوفها غالية ولا طالما كلمته فى الأول يبقى دايما هيشوفها رخصت نفسها
  ","

   لو محترم = هيدخل البيت من بابه .. أو هيبعد ويسيبها للنضافة.
   
   لو (وسخ) آه معلش هي لازم تتقال كده = هيفضل يجري وراها ويحاصرها ويهددها بسكرينات وصور وخلافه .. ويمارس دور الشيطان في تذكيرها بإنها عملت وقالت وسوت ومفيش فايدة من توبتها ..
   
   وهي بأه يا تكون عاقلة وتثبت .. يا تكون غبية وتنجرف لمستنقع قعره بعيد.
   
   عموما .. يشوف ولا ما يشوفش !
   
   المهم تعمل اللي يرضي ربنا عنها .. وبس.
  
"
73788,"
   يعني اديله هو الهديه طيب هو يديها لأخته؟
  ","

   ردي على أسئلتي !
  
"
73789,"
   غ.س هو فعلا في. رجالة بتكون مغصوبة لمجرد انها ترضى اهلها؟
  ","

   ما تقلش رجالة !
   
   اللهم عافنا.
  
"
73790,"
   انا ٢٨ سنة ومش متزوجة ولا مخطوبة
عندي احتياج نفسي رهيب مش قادرة اواجهه رغم أن وقتي مشغول جداا
  ","

   الاحتياج طبيعي جدا !
   
   لا تحاربيه .. تعايشي معاه وتقبليه ..
   
   وربنا قادر يغير الحال بإذنه.
  
"
73791,"
   ياريت تنصحني انا كمان 
انا مرتبطه بشخص ع خلق اهلنا عارفين اخته وضعت جنين وانا جبت هديه للمولوده ينفع اروح معاه لمنزل اخته واديها الهديه ولا كدا حرام ومينفعش
  ","

   يعني إيه مرتبطة ؟
   
   ويعني إيه أهلنا عارفين ؟
   
   ويعني إيه تروحي معاه ؟
  
"
73792,"
   انا فعلا اخدت قرار اني اسيبه، لكني مش عارفة انسى، مش قادرة انسى انه جرحني بالاصول، انا مش فارقة معاه ولا عمري فرقت ولا عمره بدأ انه يكلمني او يراسلني، انا دايما اللي ببدأ، أثق في الرجالة بعد كدا ازاي؟ صدقاا بمثل اني كويسة وانا مدمرة
  ","

   أنت خدت أصح قرار في حياتك بترك هذا المريض.
   
   والألم طبيعي جدا بعد اللي عشتيه.
   
   وما تعمميش تجربتك اللي أسأت فيها الاختيار على قادم حياتك ..
   
   اتعلمي واستفيدي .. وانسي وأبشري ..
  
"
73793,"
   خطيبي اكبر منى ب 9 سنين هو كويس جدا ما شاء الله ، موضوع السن دا كان مخلينى مترددة الاول وناس قالتلى فرق كبيير وناس قالتلى مناسب ، انا بتغاضى عن النقطة دى قد ما اقدر بس ساعات بتيجى في بالى وبتضايق بصراحة ، هو حضرتك شايف الفرق دا كبير ولا مناسب ؟
  ","

   مفيش حاجة اسمها مناسب أو لأ، ممكن فرق أقل وما يسعدوش، وممكن أكتر ويتأقلموا جدا .. ما تشغليش بالك بكلام الناس ما دمت مرتاحة !
   
   واحمدي ربنا على النعمة.
  
"
73794,"
   غلط اني سبته؟ غلط اني اختارت كرامتي ..بدل ما هو حاططني ع الرف منين ما يحتاجني يلاقيني
  ","

   يعني واحد بيقولك أنا مغصوب عليك .. شايفة المفروض يحصل إيه ؟!
  
"
73795,"
   ادعي لوالدي بالرضا والجبر ى شيخ محمد زى ماهو مفيش مره زعلني فيها ومرضاش قلبي
  ","

   الله يسعده .. دنيا وآخرة.
  
"
73796,"
   ياريت لو تجاوبني
اتخطبت و طلب عقد علطول استخرنا اكتر من مية مرة وعقدنا، هو بطبعه بارد وكان بيعاملني بجفاء وسافر ومكنش في اتصالات اوي، مرة كل اسبوع مثلا ولما سألته ليه بتعاملني بجفاء قالي ان ابوه غصب عليه الجوازة عشان احنا بيت كويس وهو مكنش مبسوط ومعندوش رغبة وكمل عشان ميجرحنيش وطبعا تهبت وسبته،غلط؟
  ","

   إيه اللي غلط بالضبط ؟
  
"
73797,"
   ياريت تنصحني انا كمان عكسها يا شيخ خطيبي كنت مخطوبة قبله وعمال كل شوية يسألني عن اللي فات ويقولي الموضع مأثر عليا وكل شوية افتكر انك كنتي مخطوبة اتضايق ومنكد عليا كتير اوي بسبب الموضوع ده بيقولي اصلي مش عارف انسي تعبت والله وبفكر افسخ😭
  ","

   إن كان كما تقولين = سيبيه قبل ما يسيبك.
   
   بأدب وهدوء.
   
   (وغالبا يعني لما تاخدي القرار هيتحايل عليك تستمروا .. للأسف النمط ده من الشخصيات متعب لنفسه وللي حواليه).
  
"
73798,"
   هل يمكن أن ندعو الله ونحن نعصيه ؟
  ","

   ولنا مين غيره !
  
"
73799,"
   خطيبي كان خاطب قبلي، كنت متقبلة الأمر في الأول بس بقالي فترة الموضوع شاغل بالي طلبت من يحكيلي عن الموضوع بس قالي يوم تاني ودا شغلني وضايقني أكتر، دايما عندي هاجس انه يكون بيقارن بينا وبقالنا شهر بس خطوبة، انصحني يا شيخ محمد؟
  ","

   كويس معاك وإنسان محترم ؟
   
   لو آه تبقي واحدة نكدية وهتخربي على نفسك بقلة ثقتك في نفسك.
  
"
73800,"
   هو ممكن القلب يحب مره تانيه؟؟ !!!
  ","

   يقولون: أقوى الحب = ما صادف قلبا خاليا فتمكنا ..
   
   وهذا يستطيعه كل أحد .. صادق الناس ودعيّهم !
   
   إنما أقوى الحب = ما اقتحم بجيوشه القلب ..
   
   ثم كان قادرا على هزيمة كل الجراحات .. ليستل بسمة النصر واثقة .. ويعلن عهده الجديد .. حاكما متفردا ..
   
   إنه يستمد قوته من نفسه، لا من ظروفه .. وهذا معنى الخلود فيه ..
   
   التجارب الأولى قد تستمر .. فقط لأنها الأولى !
  
"
73801,"
   ع الطرف التانى .. هل شرط أنى أشتهيه كرجل أو ع الأقل أحب أبصله و أنتظر لقاءه .. ماذا لو لم يوجد حد أدنى من القبول بس الشخص محترم جد و ذو دين و عقل و مروءة و بيحب و فيه كل الصفات إلى أى حد يتمناها.. هل كدة يبقى ما عنديش أولويات الإختيار ..مع العلم مخطوبة من فترة طويلة ؟
  ","

   يشترط بدرجة ما !
   
   لكن ما دامت العلاقة فيها قبول وأمان كما ذكرت = هتمشي أمورك بإذن الله ..
  
"
73802,"
   هو الي على الوش دة سوداني
  ","

   ده يا سيدي محل شعبي جدا، بس أشهر واحد في فيلادلفيا للتشيز استيك .. بيقولك كل رؤساء أمريكا أكلوا فيه !
   
   محمد أحمد بتاعهم يعني 😅
  
"
73803,"
   كفياك عظمه بقي💛
  ","

   قصدك الإجابة ولا الأكل ؟ 😅
   
   السلوك دخلت في بعضها معلش.
  
"
73804,"
   جريت ريقى يا ابو أنس انا عزمت نفسى عندك واتمنى الكوارع تعجبنى😂😂
  ","

   عندي فين يا عم !
   
   دي صورة قادمة من الرياض .. الله يوسع عليه ويسعده ياما شبعنا هناك ..
   
   أنا هنا مغروس في ده 😩:
  
"
73805,"
   يشتهي اي ي مولانا! احنا نشتهي حله محشي ،صنيه مكرونه بشاميل ،صنيه بطاطس وفرخه مشويه ...غير كده شكليات 😂
  ","

   بص أنا مش هتكلم !
   
   شم الصورة دي .. وتعال عيط جنبي 🥺
  
"
73806,"
   ممكن أُفتن ومحتاجة حصن وأنا حقيقي شايفة ان النقاب هيبقي أكبر حصن وبابا مرعوبه اتكلم معاه اعمل ايه ي شيخ محمد فيدني بالله
  ","

   حصنك في قلبك !
   
   في طاعة ربك ومنها حجابك.
   
   النقاب خطوة إضافية جميلة وعظيمة .. لكن ما تعلقيش عليه إنه هينجيك ويثبتك والكلام الكبير ده، لأنه مش حقيقي !
   
   بالتالي ما تخوضيش معارك تستنزفك في البيت لو مش موافقين .. ركزي في الأبواب المتاحة واشتغلي عليها كويس ..
   
   واثبتي وأبشري.
  
"
73807,"
   شيخ هو مسموح قبلة وحضن ولا ف فتره الخطوبه ولا اي مش فاهم؟
  ","

   لا طبعا !
   
   الكلام عن فترة العقد.
  
"
73808,"
   وظيفة تحسها لايقه عليك..؟
  ","

   اللي أنا فيها !
   
   مش لايقة لأني أستحقها .. لكن لأني طول عمري بتمناها وبدعي ربنا بها ..
   
   الله يديمها علي خالصة لوجهه .. ما أحياني.
  
"
73809,"
   ازاي اعرف 
هل خطيبي يشتهيني جسديا اكثر  ،
ام يريدني زوجة له وام لاطفاله في جو من الحب الحقيقي  ؟؟ 
يعني
كيف افرق بين حبه لي و اشتهاؤه لي  ؟؟
  ","

   بالنسبة للرجل ..
   
   لو لم يشتهك جسديا = فهو لا يحبك.
   
   فبلاش فلسفة وتعقيد للأمور الله يرضى عنك ..
   
   المهم يكون بيصلي ومحترم بيعاملك كويس.
   
   ويا شباب ركزوا فترة العقد ما تتحولش فجأة لحد عايز يخطف بس اللي يقدر عليه !
   
   فترة العقد مهمة في التقارب الفكري والعاطفي .. الجسدي (بصورة مكتملة أو شبه) وقته بعدين مش الوقت خالص.
   
   واحنا لما بنقول مسموح بالمقدمات كالقبلة والحضن لا غير فده المفروض يكون في سياق عاطفي يوصل وعدا بالأمان ورسالة بالشوق والانتظار .. فقط.
   
   حاجة راقية يعني ومحبوبة ولها معنى وطعم ..
   
   ما تضيعوش أهم فترة قبل أن يغلق عليكما باب في التسرع في حاجات هتخوفها منك .. وتتحول جلساتكم لمجرد واحد جعان وواحدة خايفة أو مستغربة !
   
   الله يسعد الجميع ..
  
"
73810,"
   الله يحفظهنّ ويقر عينك بهنَّ
  ","

   يا رب .. يا رب ..
   
   وأنس
   
   وأولاد المسلمين جميعا ..
   
   ألقاكم يا صحبة الجنة 💚
  
"
73811,"
   بابا الله يرحمه كان بيتخذ الآية دي بمعناها حرفيا.... 😅
و مفيش حاجة أنقذتني من القرف ال بشوفه بعد موته غير صلاح سريرته دي و الله 😅
عرفت يعني اي عايشين في غابة ، بس الثروة اللي تركها لنا دي بالدنيا و مافيها.
  ","

   الله !
  
"
73812,"
   انا نفسي البس نقاب و حاولت مع اهلي اكتر من مره و لكن للاسف رفضوا والدي مش بيحب المنتقبات ووالدتي خايفه اني البسه و بعدين اقلعه و اللي ذود رفضهم ان بنت خالتي اللي من نفس سني لبسته و بقت عنيفه جدا ف كلامها و تصرفاتها مع الناس تنصحني اعمل اي ؟
  ","

   اسمعي كلام أهلك ..
   
   وقدامك أبواب كتيرة جدا للطاعة .. ما تخليش الشيطان يجرك لمعارك فرعية تستنفذ طاقتك.
  
"
73813,"
   بتفكر في بناتك من دلوقتي والمشاكل اللي ممكن يتعرضولها زينا؟
  ","

   تفكر في إيه بس !
   
   ومين عارف بكرة فيه إيه !
   
   وإنما الأمان هنا 👇
  
"
73814,"
   لا دي جملة خبرية.. واحب اشكر حضرتك انك بتكون سبب واقدر اقفل الكتاب وضميري مرتاح بس
  ","

   ابعد كده .. وأنا مالي أنا !
  
"
73815,"
   قولت لشاب على خلق بيصلي اني معجبة بيه ورده اني لسه قدام فترة ويخطب ولو فيه خير هيتقدم بس مافيش حاجه هتبقى من ناحيته الا لو أتقدم وان ما اعلقش نفسي
وطبعا رافض اي تواصل بينا نهائي
انا غلط ورده كدة انه مش عايزني
  ","

   أنت غلط ..وغلط .. وغلط كمان.
   
   الولد طلع من الصنف النادر ورده محترم الحقيقة !
   
   اقرئي ده:
   
   من الآسك:
   
   س: بحب شخص محترم وتفكيره تتمناه أي بنت عاقلة نفسها ف راجل سوي علشان تبني بيت جميل معاه، ينفع أقوله أريدك زوجا ؟!
   
   ج: - لا ما ينفعش !
   
   = ليه ما ينفعش مش السيدة خديـ…
   
   - قبل ما تكملي بس .. اسمعي مني:
   
   1) لو هو يعرفك فعرضك هيكون معدوم المعنى لأنه لو عايزك كان زمانه اتقدم وخبط عالباب.
   
   2) لو مش عارفك فغالبا هو مرتب طريقه وناوي على اختيار تاني .. أو مش مرتب وطلبك هيتقابل يا بالرفض من أساسه وساعتها هتتجرحي وتزعلي من نفسك إنك اتكلمت.
   
   يا بالموافقة المشروطة إنه يتقدم ويشوف هيحصل قبول ولا لأ طبعا .. ولو محصلش فالموضوع مش هيعدي عليك زي أي واحدة تقدملها حد ومحصلش نصيب !
   
   هتفضل فكرة إنك اتكلمت وطلبت مزعلاك.
   
   3) الخيارين اللي فاتوا دول في حالة إنه إنسان محترم فعلا و(دوغري) .. أما لو طلع حد زبالة (ودول كتير جدا على فكرة للأسف حتى فيمن يبدو ظاهرهم زي ما حضرتك قلت) فوقعتك ساعتها هتكون سودة !
   
   من الآخر هيسيبك وأنت بقايا إنسان .. كأرض خراب مجرفة .. فاقدة للثقة في كل شيء وكل أحد وأولهم نفسك.
   
   4) طب هو يعني مفيش سيناريو يمشي سليم (سواء حصل القبول أو لا) زي عصر الصحابة والسلف وكده .. أقولك أندر من الندرة في زماننا هذا .. والنادر لا حكم له.
   
   5) يبقى الخلاصة:
   
   غلّي نفسك.
   
   ونصيبك هتاخديه يا بنت الناس .. وغضي بصرك وما تتماديش مع الأفكار والأحلام ..
   
   كم من درب نحسب أن فيه السعادة .. وهو مجرد أوهام.
  
"
73816,"
   معذره لحضرتك هو ايه ده اللى حلقها حرام ؟
هو ربنا قال ف القرأن ان حلق اللحيه حرام ؟
  ","

   ربنا قالك في القرآن إن الظهر أربع ركعات ؟!
  
"
73817,"
   لا و في ناس كتير بقي بيعملو شير للكلام دا ويقولو نتفق مع ان منعرفش ايه صحه الكلام دا ومصدره وعاملين زي ليسته كده ل اراءه
  ","

   دخلت الوقت خدت لفة وفهمت !
   
   نظرة سريعة لصفحات الناس اللي بيقولوا متطرف دي تبين لك هو متطرف في نظرهم ليه.
   
   يلا .. هي يعني جت على كده !
   
   عموما .. ربنا أراد يزيد في حسناته بإذنه.
  
"
73818,"
   قاعدين يقولو انه متطرف ودعا ل حاجات متطرفه كتير و اراء كده
  ","

   تراب حذاء الشعراوي أنضف من كثير جدا من منتقديه !
   
   خاصة اللي هيتهموه بابتداع أو كده.
   
   أما اللي يقولوا عنه متطرف فدول لا يستحقوا الالتفات أصلا لهم.
  
"
73819,"
   يا شيخ ياريت تقول كلمة لاي إمرأة ابتُلت بالطلاق؟،ورد ع النظرة السيئة للمرأة المنفصلة من تاريخ ديننا الاسلامي؟
  ","

   تعرضت لده في كتاب ""صحبة الجنة"" في فصل:  ""وإن يتفرقا""
  
"
73820,"
   ايه تعليقك يا أبا أنس على الحملة القذرة على الشيخ الشعراوي؟
  ","

   فهمني !
   
   مين ؟ وليه ؟
  
"
73821,"
   ي شيخنا هو تربية اللحية فرض علينا ولا سنة فقط عن النبي صل الله عليه وسلم ؟
  ","

   حلقها حرام .. والأخذ منها جائز .. المهم تبقى في وجهك لحية.
  
"
73822,"
   لو شخص استغلك وآذاك، ازاي تتقبل إنه بعد كل ده بيمارس حياته بشكل طبيعي وحتى ممكن لما يشوفك يضحك فوشك عادي
  ","

   هو غالبا هحرمه يشوف وشي تاني !
   
   وهتعامل معاه كما ذكرت هنا:
  
"
73823,"
   لإمتا هسأل السؤال دا ، وملاقيش رد 
""هل هنحاسب على تخايلتنا وأفكارنا ! "" 

- ومتأكد بردو ان حضرتك مش هترد
  ","

   عَنْ أَبِي هُرَيْرَةَ رضي الله عنه قَالَ: قَالَ رَسُولُ اللّهِ صلى الله عليه وسلم: ""إِنَّ اللهَ تَجَاوَزَ لأُمَّتِي مَا حَدَّثَتْ بِهِ أَنْفُسَهَا مَا لَمْ يَتَكَلَّمُوا أَوْ يَعْمَلُوا بِهِ"".
  
"
73824,"
   هل تثق بحدسك؟ وهل خدعك يومًا ما؟
  ","

   خدعني كتير .. بس بثق فيه ! 😁
   
   لازم نعطيه فرصته يا آسك.
  
"
73825,"
   بلا فياضة بلا بتاع بقى أنا كنت ساذجة كان عندي 16 سنه وصدقته قعد 3 سنين يماطل وقبل ما نكمل الرابعة قالي مستحيل تمشي ولا تقدري تعيشي من غيري كان مفكر نفسه أكسچين باين فأنا حققت المستحيل وسيبته وأدركت إني كنت غبية وساذجة وهو عيل والعيل دلوقتي حاول يرجع فقفلت الباب على وشة مش في وشة لا عليه كدا😂
  ","

   آه كدهو 😅
   
   عاش .. عاش ..
  
"
73826,"
   غ. س... أنا معترفه بغلطي وبدفع تمنه بس فقدت الامل في نفسي حاسه ربنا لسه زعلان مني وهموت من الندم أنا مش زعلآنه عليه والله أنا زعلآنه ع نفسي كل يوم بالليل بحس هيجيلي سكته قلبيه من الندم ولوم نفسي مش راضيه عن نفسي وخايفه ربنا ميكونش راضي عني (""
  ","

   ما تخافيش !
   
   غلطنا واعترفنا بغلطنا وصلحناه = يبقى لازم نحب نفسنا تاني .. ونتقبل ضعفها البشري ..
   
   ونطمع قبل كل ده في رحمة ربنا.
   
   نطوي صفحة الماضي كأن لم يكن .. ونستفيد من دروسه دوما .. ونبشر بالخير في القادم.
  
"
73827,"
   لأن احنا بنات يا شيخ مشاعرنا فياضه غصب عننا مش بايدنا لم بنلاقي الاهتمام ال فقدناه في حياتنا ولما نلاقي حد بيحبنا بنحبه بكل ما اوتينا من مشاعر..غصب عننا يا شيخ والله
  ","

   لا يا ماما .. مفيش حاجة اسمها كده خالص !
   
   فيه حاجة اسمها قلبك ده أغلى حاجة عندك .. موقفة عليه ألف حارس ودونه ألف سور .. لا يقتحم كل ذلك إلا من دخل كرجل من الباب، مش تسلميه للص متسلل من الشباك .. لمجرد إنه أغراك بشوية وعود !
   
   بهرتك لمعة الذهب المغشوش في يده، وغفلت عن سرقته لجواهر معناك.
   
   أقدر طبعا إن الجفاف العاطفي في البيت أو الحياة بصفة عامة بيصعب مهمة المقاومة .. لكنها خيار لا بديل له، لمن تريد إكمال حياتها تحترم نفسها ..
   
   وهذا لا علاقة له بالضرورة بانتظار زوج صالح يعوضها أو غير ذلك .. هذا له علاقة بالأساس بطلب رضا الله.
  
"
73828,"
   طيب ماشي هي صدقته وسلمت قلبها دا جزائها يعني؟!
  ","

   أيوه طبعا .. بتدفع تمن غلطها !
   
   وده لا يخليه من المسؤولية .. هو مجرم من البداية، ما اختلفناش.
   
   لكن ما تجيش هي تعيش دور الضحية وبس لأنها في الحقيقة مشاركة تماما في الجناية على نفسها.
  
"
73829,"
   يا شيخ انا اما قرات عن الصحابة والصحابيات كانوا بيطلقوا غادي وبيتجوزوا تاني،الطلاق مش يلزم حدوثه نقص في خلق أو دين اي من الطرفين،انا استغربت جدا امال اي سبب الثقافة دي،الموضوع كان ايزي خالص
  ","

   عشان كده كان مجتمع صحيح وصحي .. سليم من كثير من أمراض وعقد زماننا !
   
   بس برضه القواعد دي كانت في سياق متطلبات حياتهم البسيطة، وقلوبهم النضيفة ..
   
   ولذلك فاحنا محتاجين شغل كتير لنصل لهذا الفهم.
  
"
73830,"
   تلت سنين مرتبطة بيه و مكلم والدتك و خطب غيرك
هم يا شيخ ليه بيعملوا كدا بجد ليه بيلعبوا ب مشاعرنا هل هما مرضي نفسيين ولا ايه بالظبط
حسبي الله ونعم الوكيل
لان نفس الموضوع حصل معايا بس 9 شهور و قال انا موعدتهاش بحاجه وانا الشات كله ما بنا ماليان بوعود
  ","

   قبل ما تسألي بيعملوا ليه كده اسألي ليه أنتم بتصدقوهم وبتفتحوا لهم الباب ؟
   
   بتسلموا قلوبكم ومشاعركم اللي هيا أغلى حاجة تملكونها مقابل حفة وعود من سراب !
  
"
73831,"
   الله يريح قلبك ياشيخ ويجازيك عننا خير
انا والدي متوفي وكنت محتاجه لحد ينصحني دايما💔
صحيح حضرتك مبتردش عليا بس بالاقي هنا اللي يرمم روحي ويوجهني صح
جزيت الجنه🌹🌹🌹
  ","

   الله يسعدكم ويحفظكم.
  
"
73832,"
   صاحبتي عمل نفس الموضوع معاها كلم والدتها وراح خطب قريبته وبجح بيقولها عايزكم انتو الاتنين
  ","

   موضة جديدة موضوع كلم والدتها ده .. وماما عارفة !
   
   الرجالة بيكلموا الرجالة يا كرام.
  
"
73833,"
   بس الكلام ده تاعبني 
و الله بعيط عليه اكتر ما بعيط من رجلي
قالوا كلام كتير و نعمل ايه بأنك كنتي شاطرة في ثانوي و انتي مجبتيش في تالته مجموع و من غير فلوسنا انتي و لا حاجة 
و هما ال2 

انا مش عارفه اتعامل معاهم ازاي دلوقتي 
و حتي لو بقيت كويسه في الكليه هتفضل نظرتهم ليا كده ،صح ؟
  ","

   إن كان كما تقولين = فده معناه إنهم بيطلعوا عليك مشاكل معينة عندهم !
   
   بالتالي .. ما تستسلميش أنت للكلام ده .. هما في النهاية أكيد بيحبوك وعايزين مصلحتك بس للأسف مش بيعبروا صح.
   
   اتعلمي تطنشي .. وتركزي في مصلحتك كويس.
  
"
73834,"
   نوايا ايه ياجماعه انا ارتبطت بواحد تلات سنين وكان مكلم والدتي صحيت لقيته خطب
  ","

   صباح الخير 🥺
   
   (غلبت أقول ما تعلقوش نفسكم بحد ما دخلش من الباب .. عموما تجربة تعلمك).
  
"
73835,"
   ممكن اتكلم مع حضرتك لوسمحت ؟ 

بابا و ماما بيقولولي اني فاشله 
لاني دخلت خاص مش حكومي

مجيبتش مجموع و دخلت بفلوسهم 
انا بحاول احب نفسي اصلا 
الكلام ده بيأذيني و حاسه اني من جوايا مكسورة 

هو كسر عليا عصايتين و هو بيضربني امبارح ،مش قادرة امشي على رجلي بس الكلمه دي وجعاني اكتر 

اعمل ايه؟
انا فاشله؟
  ","

   طب ودخلوك خاص ليه لما بيعايروك كده ؟!
   
   عموما ..
   
   أنت مش فاشلة ولا حاجة ..
   
   شدي حيلك وانجحي في كليتك وياما خريجين خاص ودكاترة شاطرين جدا .. اثبتي ده لهم ولنفسك قبل أي حد.
  
"
73836,"
   غ. س. حتى لو متأكده من نواياه يا شيخنا
  ","

   أيوه يعني هتعملي بنواياه إيه مش فاهم !
  
"
73837,"
   سيبهااالي يا شيخ 
بصي أنا بدرس لأطفال من 8 ل 14 سنه ،كنت داخله وخايفه لاني مبعرفش لا ازعق ولا اضرب -أطفال- فبدأت تعاملي عادي جدًا والعادي بتاعي إني لينه وحنينة ع الاطفال شوية فالطبيعي يحبوني ولما طفل بيحب حد بيخاف على زعله أوي ،بقيت لما بزعل بس في اعتذارات كتير بقت البصه بس بتفرق مش محتاجة عقاب خالص
  ","

   وهذه سياستي أيضا ..
   
   كتير من الطلبة بخليه يبكي بمجرد لومي له.
  
"
73838,"
   مولانا ٣٥٠٠ ريال اقدر اجيب زوجتي وبنتي استقدام؟
القصيم يا سيدنا
  ","

   لو الشغل كافل لك السكن وبدل النقل ..
   
   اللهم اجمع الشمل.
  
"
73839,"
   في شخص عايز يكلمني بأي طريقة وما بين السطور انه عايزني في الخير ونية صافية اي ناوي علي خطبة.... وانا بفضل اقفل الباب من كل جهة... واتس وفيش واسك.. اعمل ايه يا شيخنا؟ بالله ترد.. ويقولي انل مش هكلمك في حاجة والله انا بس عايزك تكوني موجودة مصدقت ما لقيتك بس مستني الوقت... ابلوك يا شيخنا؟؟ بالله ترد
  ","

   موجودة ؟
   
   يبقى البيت يا بابا ..
   
   غير كده = البلوك يليق بك.
   
   (كل العكاكين بيقولوا عايزين نخطب ونتزوج على فكرة .. محدش بيقول على نفسه عكاك).
  
"
73840,"
   الطحن اللي عملنا عقد نفسيا و كره للدنيا و الناس و كرهنا حتي في نفسنا اه نجاحنا في الدراسة و الشغل طيب حياتنا شكلها ايه علاقتنا بالناس علاقتنا بعيالنا
  ","

   بالضبط.
  
"
73841,"
   اجب علي سؤال فوبيا الموت الله يرضي عنك .. انا هتضطر اروح ل دكتور نفسي بسبب الموضوع ده
  ","

   هو فعلا محتاج استشارة نفسية.
  
"
73842,"
   طب ايه الوسيله الصحيحه الِ اتعامل بيها معاهم لما يقصروا ؟
  ","

   العقاب المعنوي أصعب بكتير !
   
   واحنا مش بنلاقي له أثر لأنه بيفقد قيمته مع جسد (نحّس) من الضرب.
  
"
73843,"
   ده اللي ناوي عليه حتي لو المؤسسة مش هتشيل ليا ايجار او غيره هشيله انا وخلاص وشويه وابقي افرش الشقه 
شكرا لحضرتك جدا
  ","

   الله يتم أمرك على خير حبيبي 💚
  
"
73844,"
   عليا النعمة ماحد طلع مظبوط غير اللي اتطحن في الزوايا عند سيدنا وفي المدرسة كنا ملطشة بس محافظين علي شوية مبادئ ودين واحترام عكس الأجيال المايعة اللي طالعة 😀
  ","

   كلام مش صحيح للأسف !
   
   والأجيال المايعة دي لأنها فقدت التربية أصلا.
  
"
73845,"
   يا شيخ باللّه رد عليا .. انا مُدرسه و ف أوقات بضطر أضرب فيها التلاميذ الِ عنديّ ساعات بشِد عليهم ف الضرب ، بس بيصعبوا عليا جداً ولما بكتفيّ بترهيبهم دون ضرب مبيجبش نتيجه فبضطر اضرب !! هل عليا ٱثم ؟
  ","

   الضرب ليس وسيلة صحيحة !
   
   بيجيب نتايج من وجهة نظرك .. لكنه بيربي أجيال جبانة.
  
"
73846,"
   رد عليا معلش ،،ولو حرام ارجع الدرس مش هرجع أن شاء الله .
  ","

   ما ترجعيش طبعا .. فوقي من الوهم ده.
  
"
73847,"
   يا شيخ لو انت بتحب بنت وعاوز تكلمهاا حرام ولا حلال ⁦عشان انا محتار
  ","

   اتكلم عن نفسك يا عم انته أنا مش ناقص 😅
   
   عموما .. اللي بيحب فعلا = هيخبط على باب البيت في حلال، أو يظل صامتا صادقا حتى ييسر الله له بمنه خير مآل !
   
   أي حاجة غير كده = لعب عيال.
  
"
73848,"
   إيه الدعوة الي حضرتك تحب حد صايم يدعيهالك يا شيخ ؟
  ","

   أن يرضى الله عني ..
   
   رضا لا سخط بعده.
  
"
73849,"
   الكلام مع زميلتي ف الكليه حرام..ولا مواضيع معينه زي الحب هي بس الي حرام؟؟!
  ","

   ما هو كلام غير الحب ما دام بدون ضرورة = هيجر لعك .. ولا أقول لحب.
  
"
73850,"
   متقدملي شاب بيصلي و مش بيشرب سجاير و لما سألنا عليه الناس اجمعت انه محترم و كويس لكن بيسمع اغاني محتاجه نصيحة حضرتك!
  ","

   مفيش مشكلة لو كويس فعلا.
  
"
73851,"
   ادع لي يا شيخ. فسخت خطوبتي لأنه كل شويه يقولي مش مكمل، أنا منسحب. بدون مبرر قوي. هو كان مطلق زوجته ثلاثاً. فشعرت بعدم الأمان معه. سني كبر جدا والفرص قليلة جداً جداً. والحمد لله على كل حال.
  ","

   عوضك الله خيرا ..
   
   انعدام الأمان في العلاقات يفقدها معنى الاستمرار.
  
"
73852,"
   هو انا لو متعلقة بشخص لازم ابعد عنه بتاتا ؟؟
  ","

   شايفة إيه الخيارات المتاحة يعني في حالة زي دي ؟!
  
"
73853,"
   السلام عليكم ي شيخنا 🌿
أنا داخل سن العشرين وبإذن الله متيسر معايا بعض المال من العمل ف الأجازة
وأنا صاحب مرض مزمن_عافاك الله_
أخشي أن تتدهور حالتى ولا استطيع أدائها بعد ذلك.
و أريد أن أعجل بأداء العمرة بعد الإنتهاء من ٢كلية فى أجازة الصيف. 
بم توصينى ؟ ⁦❤️⁩
  ","

   أوصيك بالذهاب .. وأسأل الله أن يوجب لك القبول والعافية من كل سوء.
  
"
73854,"
   ابو انس.خاطب و زواجي باقي عليه 7 شهور ولسه محتاج تشطيب كتير في الشقه وغير العفش وتكاليف الفرح .انا في الرياض وكنت واخد سلفه كبيره من الشغل لسه بسدد فيها ومفيش اي توفير اشطب بيه الشقه.ايه رايك انتظر لحد الزواج واجيبها معايا هنا زياره او استقدام واشوف المؤسسة هتشيل ليا ايه .محتار جدا وفكري تعبني خلاص
  ","

   شطب شقتك أهم حاجة الوقت .. ومش لازم تفرشها خالص ..
   
   ممكن تنزل تتزوج وتقضوا كم يوم في أي مكان .. بس تنزل وأنت معاك تأشيرتها وترجعوا سوا ..
   
   وبإذن الله تتيسر أمورك ..
   
   معلش؛ واحدة واحدة هتمشي الأمور .. وأبشر بمعونة الله لك.
  
"
73855,"
   خايفه من الموت كل شويه حد يموت حرفياً مرعوبه
  ","

   كلنا هنموت .. لازم هنموت !
   
   فما تحبسيش نفسك في الفكرة دي ..
   
   عيشي حياتك بما يرضي ربك .. واعملي ما يجعل عيشك بعد الموت في نعيم.
  
"
73856,"
   وَإِن يَمْسَسْكَ اللَّهُ بِضُرٍّ فَلَا كَاشِفَ لَهُ إِلَّا هُوَ ۖ وَإِن يُرِدْكَ بِخَيْرٍ فَلَا رَادَّ لِفَضْلِهِ ۚ يُصِيبُ بِهِ مَن يَشَاءُ مِنْ عِبَادِهِ ۚ وَهُوَ الْغَفُورُ الرَّحِيمُ (107)
سورة يونس
#حتى لا يهجر القرآن
  ","

   سبحان ربنا وبحمده 💚
  
"
73857,"
   ربنا يسعدك ي شيخ ويباركلك في أولادك 
انا غير السائل واول ٤ شهور متابعة ولما عرفت موضوع الانفصال اللي هو حاجة ممكن تحصل لاي حد من البشر فكرت زي ما حضرتك كتبت والحمد لله ان تفكيري طلع سوي الحمد لله
  ","

   واللي زيك دول هما اللي يفرحني قربهم فعلا !
   
   لأن التفكير السوي هيخليك تحبني كما أنا .. تفرح بمميزاتي، وتتفهم عيوبي، وتعذرني أو تسددني في أخطائي ..
   
   ويوم ما تختلف معايا مش هتجور ولا تتبلى علي في نيتي ولا تتنكر لأي خير شفته مني يوما ..
   
   هتختلف .. وأنت ما زلت تحب لي ما تحب لنفسك من الرشاد والهداية !
   
   هذا الدين كما ينبغي أن يكون بيننا .. وهذا الحب الذي يوصل لظل العرش .. وهذه سلامة الصدر التي لا تزال بصاحبها حتى تدخله الجنة ..
   
   آمين .. لي ولك ولكل من ها هنا.
   
   وشاكر لقلوبكم التي أمطرتني في هذه المساحة من غيث نقائها وصدقها .. فعلا كم الرسائل والحروف التي أتتني منكم تعجزني تماما عن أي رد .. اللهم إلا ما يعلم الله من دعاء بظهر الغيب ..
   
   ثم عهد الجنة .. يا صحبة الجنة 💚
   
   نطوي إذن هذه الصفحة على خير حال، ونتجاوز هذه المساحة -بإذن الله- لخير مآل ..
   
   ونعوذ بالله من سوء الأقوال والأفعال ..
   
   والله يبارك لنا وللمسلمين .. ويعفو عنا وعنهم أجمعين ..
   
   والحمد لله رب العالمين.
  
"
73858,"
   السؤال ده مثلا .. والإجابة دي مثلا !
  ","

   • السؤال ده مثال على حاجة اسمها اختلال المعايير !
   
   والنوع ده من المتابعين هم أخطر الناس على من يتابعونهم الحقيقة .. وأنا لي مدة طويلة لا أتعرض لحياتي الشخصية، ولما تعرضت للزاوية دي كنت مدرك كويس جدا إن النوع ده هيطلع يقول آدي اللي بينصحنا .. وآدي اللي بيقول كلام حلو ... إلخ !
   
   طب تعرضت لها ليه ؟
   
   أولا: عشان لقيت نفسي محتاج أفضفض فيها .. محتاج أكتبها .. محتاج أقولكم أني ابتليت فيما كررته لكم كثيرا:
   
   يا نستمر أزواج وزوجات سعداء بالمعروف .. يا ننفصل آباء وأمهات مسؤولين بإحسان.
   
   وأرجو أن أكون صادقا في كل حال ..
   
   ثانيا: عشان أعرّي النوع ده من المتابعين أدام نفسه .. النوع اللي ما يفرحش حد الحقيقة وجوده !
   
   هم يقبلونك بناء على الصورة التي يريدونها هم .. الصورة المبالغة وغير الواقعية .. الصورة التي يرفعونك فيها للسماء إن قاربت تخيلهم الساذج، ثم يخفضونك فيها للأرض ويتنكرون لكل شيء إن خذلت تخيلاتهم تلك.
   
   ليست الصورة البشرية لحياة كاملة، بنجاحاتها ومنعرجاتها .. ليست الصورة التي تسمح لهم بالاستفادة مما ينفعهم دون التفتيش بعد ذلك عن الأشخاص ونياتهم وأحوالهم التي لا يعلمون بالتأكيد عنها شيئا.
   
   • والإجابة دي مثال على حاجة اسمها النضافة في الاختلاف !
   
   اللي متابع عارف اللي حصل من حوالي سنة .. واللي باعت السؤال أكيد كان متوقع بناء عليه إن الإجابة هتنزل لمستنقعه ..
   
   لكن الرجال الذي يخشون الله، ثم يتعاملون من مقام مسؤولية لا يعرفون هذه المستنقعات !
   
   لذلك أنا أسجل هنا إعجابي وامتناني لهذا الرد .. كامتناني لحاجتي أن أتعرض لهذه الزاوية من حياتي، وهي الأخيرة بإذن الله.
   
   بمعزل تام عن أي سياقات .. وبصرف النظر عن الأشخاص .. هنا رسائل كثيرة ينبغي أن تعوها وتفهموها؛ لتنفعكم في حياتكم من بعد ..
   
   تعاملوا مع البشر (كل البشر) على أنهم بشر .. واستفيدوا من كل من يقدم لكم خيرا .. وسلوا الله لكم وللمسلمين جميعا العافية من كل سوء.
   
   فهذا أحرى أن تقبلوا بإنصاف .. وأن تختلفوا دون إجحاف .. وأن تأتوا يوم القيامة وليس لأحد في حسناتكم حق يستوفيه !
   
   والحمد لله رب العالمين.
  
"
73859,"
   ثروتك كام يا شيخ ؟
  ","

   صحبة الجنة 💚
  
"
73860,"
   يا عم و الله أنا راجل و بهزر معاك بس ما بحبش حكاية التعدد ديه 😂
  ","

   تعال في حضن أخوك 🥺
   
   وأنا زيك والله ..
   
   بس يا ريتها بالحب !
   
   ادعيلي.
   
   (عموما أنا منفصل من زمان .. واتكلمت في الموضوع ده قبل كده، وقلت مش هجيب سيرته تاني .. بس هاخد راحتي معك شوية.
   
   انفصلت وليس إلا ثمة ذكر بالخير .. ووفاء نبيل للعشرة (أسأل الله الصدق) .. وقيام بحق الأولاد (أسأل الله أن يحفظهم ويربيهم).
   
   نعم؛ إن كنت قرأت كتابي فقد ابتليت في كل حروفي فيه .. كلها !
   
   غير أني بتمام الرضا .. ونعيم اليقين .. وريح البشرى بخير، كل خير).
   
   وفقك الله أخي وأصلح حالك .. وأسعدك برفيقة تقر بها عينك، في الدارين ..
   
   والجميع ..
   
   آمين.
   
   ألقاكم يا صحبة الجنة 💚
  
"
73861,"
   حضرتك عمرك 34 ياحبيبنا ؟!
  ","
  yep 😃
  "
73862,"
   الفولورز مينفعش كدا يا شيخ محمد. الشيخ : ايوة .عارف عارف بس مش عارف امسك نفسي.
  ","
  😂😂
  "
73863,"
   بصرف النظر عن الاجابه ، انا مش مصدقه ان حضرتك رديت عليا اخيرًا 💙😄😄 
وبما ان حضرتك ممكن تشوف الرساله فأحب اقول لحضرتك ان بجد كلامك غير حياتي ومفاهيم كتير عندي للأحسن وخصوصا ""غلّي نفسك وكن رجلًا "" وبقيت كل ما اشوف حد اقوله عليهم ، هيفضل كلامك الوحيد اللي ممكن يأثر فيا فعلًا مش مبالغه والله 💙
  ","

   شكرا للأخت الزميلة.
  
"
73864,"
   يا شيخ هتتجوز على مراتك و لا ايه لا دانا ألغي المتابعة بقا و آخد لايكاتي تاني
  ","

   خدي اللايكات !
   
   يبدو مش متابعة كويس.
   
   وعموما افصلوا بين استفادتكم من الناس وبين حياتهم الشخصية.
   
   مش ميزة أبدا إن حد يقبلك بناء على الصورة اللي هو عايزها .. مش بناء على حقيقتك أنت.
  
"
73865,"
   في ناس كتير مستنيه ردك اهم م ال بترد عليهم دلوقتي والله🤦‍♀️
  ","

   لا منا جاي أهزر !
  
"
73866,"
   ضحكتني يا شيخ وانا الدنيا جاية عليا 😁.
  ","

   محدش واخد منها حاجة !
   
   ومفيش ألم ينفع يحبسنا ..
   
   ويمكن سبب دفعة الروقان دي ما سبقها من جلسة بكاء محترم !
   
   أنا هنا بكون بينكم بلا كثير تحرز .. الفيس بعتبره البلكونة، أما هنا فالصالة اللي غالبا بتبان فيها على طبيعتك.
   
   وعموما ده درس ..
   
   بنبكي وبنضعف .. وبنحزن وبنخاف ..
   
   لكن دايما بيستقر في نفسنا إن لنا رب رحيم، كريم وقادر !
   
   يبقى نقول للهموم:  تزحلقي.
   
   وتستمر الحياة ..
  
"
73867,"
   😂😂😂
مالك النهارده بجد
  ","

   مالي يخويا !
  
"
73868,"
   بما ان مزاج حضرتك رايق ، ادامه الله عليك 💙😂 
حدثني عن كليه علوم ""المنصوره "" لا اعلم ان كنت حضرتك المنصوره ولا لا  
عامه انا داخلها ومش حباها ، بس بدأت الي حد ما استلطفها ، بس رجعت كرهتها تاني ⁦🤦🏼‍♀️⁩😔
  ","

   المنصورة - كيمياء خاص - دفعة 2007 🥺
   
   زي خدمة الجيش كده !
   
   حبيها عشان تكرهك ..
   
   تخلصي منها بسرعة يعني.
  
"
73869,"
   حدثني عن الرؤية الشرعية !
  ","

   بنت حلال 😅
   
   يبدو إني داخل أقلش النهاردة .. سامحني معلش 🙏🏻
  
"
73870,"
   هنتجوز امتى يامولانا انا شاب 😂😂
  ","

   ربنا يرزقنا يا سيدي 😅
  
"
73871,"
   ما هو لونك المفضل ؟
  ","

   اللون اللي أشوفه على حبيبي = حبيبي 😁
  
"
73872,"
   يعني هناك هننسي كل مُر مر بينا في الدنيا!
  ","

   غمسة واحدة بس = تنسي أبأس الناس في الدنيا كل ما مر به !
   
   فكيف بالخلود فيها ؟!
   
   اللهم من فضلك العظيم.
   
   ألقاكم يا صحبة الجنة 💚
  
"
73873,"
   وطيب ازاي اصلح منه في نقطة مشاهدة الأفلام والتلفزيون وهو مش شايف انها حرام طالما المحتوى مفهوش مشاهدة خارجة بقدر الامكان ولو فيه مشهد بنعديه .. وكمان الصلاة في الجامع مع العلم أنه كان بيصلي قبل كدة :(
  ","

   ما يشاهد !
   
   هو أنت اللي هتحاسبيه ..
   
   3/4 الناس يا ماما بيشاهدوا كده.
   
   والمهم يكون بيصلي .. المسجد بأه تشجعيه بذكائك .. لو كنت ذكية يعني !
   
   لأن السؤال كده يبدو منه إن المشكلة عندك أنت.
   
   أنت زوجة .. مش موجهة ولا رقيبة !
   
   زوجة لك المعاملة بالإحسان والعشرة بالمعروف .. وبس.
   
   اللي فوق كده بأه بييجي بحاجات تانية مش من ضمنها الصدام !
   
   يا رب نفهم.
  
"
73874,"
   طب ليه حضرتك مش بتحبه؟
  ","

   محبش زوجتي حد يكبر صورتها ويقعد يتأمل في ملامحها !
   
   وطبعا ده صعب يتعمل في الشارع مثلا لأنه بيكون مجرد مرور ..
   
   لكن هل لو هي أصرت أو حابة ده فيكون ده اتهام لخلقها أو أفرض عليها فرضا عدمه ؟!
   
   لا طبعا.
   
   لأن الحاجات دي المفروض يكون فيها اتفاق من الأول .. لأنها في النهاية اختيارات شخصية.
   
   عشان كده مش حرام .. وإن كنت لا أحبه.
   
   فالنصيحة هنا للبنات:
   
   ما تعملوش كده .. ولو عملتم يبقى في أضيق الحدود.
  
"
73875,"
   واحده ست بتبيع مناديل وجت بتقولي اشتري وقولتلها شكرا والله يحنن عليكي 
قامت دعت عليا ومشيت 
ممكن ربنا يستجيب ليها ؟
  ","

   طنشي.
  
"
73876,"
   ينفع أطلب الطلاق وانا متزوجة من شهرين لعدم التوافق ومش شايفة جوزي مناسب ليا مش دا الشخص اللي حاسة معاه بأمان ومش دي حياة الالتزام اللي كان نفسي اعيشها حاسة بالسكن في الجواز  من الخطوبة وانا حاسة بدا وكنت بخاف انفصل عشان مكسرش بخاطره وخواطر اللي حوالينا وعشان استخرتك ربنا بس مش قادرة اكمل كدة ...؟:(
  ","

   نعم !
   
   يعني أنت جبنت عن القرار في وقته وجاية الوقت تسألي ؟!
   
   عموما .. أول حاجة أجلي الحمل ..
   
   ثم خدوا فرصتكم كاملة في محاولة التقارب والإصلاح ..
   
   ربنا يهديكم.
  
"
73877,"
   ليه مش بترد ياشيخ 
حرام البنات تحط صورها ع السوشيال ياشيخ ؟
  ","

   مش حرام ما دام نفس هيئة خروجها من البيت بحجابها .. لكني لا أحبه.
  
"
73878,"
   انا هاروح هاقعد عند والدتى وهاتكفل بكل شئ يخصنى انا وأولادى من مأكل وكل شئ الدنيا غلى ياشيخ
  ","

   ده الأصل.
  
"
73879,"
   اختي مُدرسه وزوجها مسافر ف هي وابنها قاعدين معانا ف البيت ومش بتروح بيتها الا لما يجي زوجها هي داخله بمرتبها كله جمعيات  وبابا عامل مشكله لانه عايزها تدفع معاه ف مصروف البيت مع ان بابا وضعه المادي كويس بس هو شايف انه علمها وخلاها تشتغل يبقا ليه حق ف مرتبها ومينفعش تديه كله لزوجها هل بابا معاه حق 😒
  ","

   مش كل حاجة بتمشي حقوق .. موقف والدك سيء ومبرره أسوأ !
   
   لكن المفروض برضه على زوج أختك أو أختك تساهم مقابل قعدتها ..
   
   دي أصول.
  
"
73880,"
   دا هدف الصفاقسى ولا ايه
  ","

   طبعا ..
  
"
73881,"
   ده ايه الجمال والدلال ده ❤❤❤
  ","

   فاكر شعورنا ليلتها ؟
   
   بعد اليأس والحزن .. تفرج في طرفة عين بفرحة لسه طعمها معانا كل أما نفتكرها !
   
   اللهم ..
  
"
73882,"
   انا مغتربه انا وزوجى وابنى .. ابنى عنده سنه ونص بسبب الغربه وديته حضانه جمبى عشان كان بدء يخاف من الناس بسبب اننا مبنخرجش كتير .. انا حامل دلوقتى فى الاخر.. هل مجرد الاحساس دلوقتى انى بقيت اوديه الحضانه عشان اخد وقت ليا قله امومه وانانيه زوجى قالى مره وحسه بتانيب ضمير اوى
  ","

   لا أبدا !
   
   الحضانة مهمة لنفسيته سيما في ظروف غربتكم .. المهم يكون مكان كويس وبيراعي الأطفال ويفيدهم ..
   
   ربنا يقومك بالسلامة.
  
"
73883,"
   حرفياً نفسي احكي مع اي حد بعت لخطيبي ينفع نتكلم قالي انا مش قادر وعاوز انام ،، هو من فينا اللي غلطان ؟
  ","

   معلش .. يمكن مش مقدر حالتك كويس، سيما مع حدود المرحلة !
   
   ده طبعا إن لم يكن غبيا عاطفيا بالأساس.
   
   عموما هنا بيكون دور صديقة مخلصة.
  
"
73884,"
   حلوة اوي الفكرة ..
انهم يصلوا ويحبوا المكان اللي يصلوا فيه
  ","

   بالضبط !
   
   فكرة تربوية ومهمة ..
   
   مش زي مساجدنا اللي اعتادت التنفير للأسف.
  
"
73885,"
   هو الصغير دا زعلان ليه 😂 تعالي
  ","

   عشان والده نده عليه يمشوا فكان مش عايز يروح !
   
   فحاولت أراضيه بالصورة ..
   
   هو زعلان وأنا فرحان إن أبوه نجدني 😅
  
"
73886,"
   هو لو انا بكتب سكربتات اذاعية وبتتعرض اونلاين ونفسى حضرتك تتابعها هفرح اوى والله والله .. ده ممكن ؟ وتقولى رأيك .. الحلقة يمكن بتكون ربع ساعة ر
  ","

   حاضر .. أفعل بإذن الله ..
   
   تكرمي بالمعلومات ماسنجر.
  
"
73887,"
   كورة في المسجد ازاي
  ","

   في آخر المسجد .. برحة لأنشطة الأطفال بعيدة عن المصلى، في غير وقت الصلاة.
  
"
73888,"
   طب انا هحكي الموضوع كله وحضرتك رد بالنهاية
  ","

   طيب اللي حكتيه ده بيقول حاجة واحدة بس:
   
   استمرارك معاه = موت بطيء .. ومحدش هينفعك.
   
   انفدي بجلدك .. مهما كان الثمن.
   
   تغور العيلة والناس والعالم كله.
  
"
73889,"
   ضع صورة تعبر عن مزاجك حاليًا.
  ","
  😍
  "
73890,"
   حاسس أن حضرتك نفسيا أفضل النهاردة الحمد لله،  يا رب يكون بجد
  ","

   جدا 💚
   
   واللي يطمع في ربه = ما يخيب.
  
"
73891,"
   مؤخرا بقيت بتاثر جدا باللى حوليا
ابتلائتهم اللى بيفقد عزيز عليهم او ربنا بياجل خلفته وابتلاات كتير بقيت اعيط لو حد حكى قدامى حياته وكانت مأساويه
عرفت ان فعلا محدش نهائي عايش مرتاح كل الناس عندها ابتلاءات واحنا عايشين علشان نصبر ونرضي ربنا ونستبشر خير
بس دايما عندى خوف من اللى جاى
اتخلص منه ازاى
  ","

   اسمعي ده:
   
   قواعد في الابتلاء:
   
   ( ١ / ٢ )
   

    https://m.facebook.com/story.php?story_fbid=2360240840722414&id=100002095644279&sfnsn=mo
   

   ( ٢ / ٢ )
   

    https://m.facebook.com/story.php?story_fbid=2360262407386924&id=100002095644279&sfnsn=mo
   

"
73892,"
   (استغراقك في تأمل قوله تعالى: ""خالدين فيها أبدًا""

يوصل العقل دومًا لحالة من الذهول التام..إنه الخلود..الخلود الذي تعجز عقولنا عن إدراك كنهه..

تتساءل بعد الإفاقة: وما الدنيا وما فيها؟!..وأي قيمة لنعيمها مهما دام؟!..وأي أثر لبلائها مهما طال؟!

غير أننا ننسى..غير أننا ننسى !!)

من ابداعكم..
  ","

   الله يسعدك ..
   
   إي والله ننسى !
  
"
73893,"
   ليه الحياة مش عادلة !
  ","

   من خلقها لم يخبرنا أنها عادلة !
   
   أخبرنا بأنها دار ابتلاء .. ثم عنده فصل القضاء.
  
"
73894,"
   والله لست اجاملك وانا اعمل في المجال النفسي يعني شايف بعض المتخصصين ولست اقول ذلك جزافا ويا ليتك تتخصص
  ","

   شاكر جدا لحضرتك .. جزاك الله عني خيرا ..
   
   بإذن الله ..
   
   وياريت تشرفني بالتواصل ماسنجر.
  
"
73895,"
   ربنا يعوضك خيرا
ويعطيك افضل مما تتمنى
  ","

   يا رب .. يا رب .. يا رب ..
   
   الله يسعدك 💚
  
"
73896,"
   انا مابقاش عندي طاقة اني ادي خطيبي فرص تانية لتقبله
هو مش مناسب وهو مش عايز يسيبني واهلي مانعينني حتى من اني اقول شعوري ده 
شعور مرفوض 
انا بقيت حاسة اني مسجونة جوة دبلة 
وهعيش مع حد مابقدرش اقعد معاه او اسمع صوته من كتر ماهو قفلني من ناحيته
مطلوب مني امثل اني بحبه
اجبر بخاطري ورد قولي اعمل اي
  ","

   إيه السبب في كل ده ؟
   
   عدم قبولك له وإصرار أهلك وإصراره .. وهل هو عارف بده كله ؟
  
"
73897,"
   تستاهل كل خير
ربنا يعينك ويقويك ويستعملك في الخير
  ","

   يا رب .. يا رب .. يا رب ..
   
   بل الله أولى بالجميل.
  
"
73898,"
   ليه الحياة صعبة اوي كدا ؟؟!
  ","

   عشان الجنة غالية !
  
"
73899,"
   انت كده حضرتك تركت السعوديه 😨😨
  ","

   نعم !
   
   تركتها إقامة .. لكن حب الرياض سيظل في قلبي لآخر نبضة !
   
   كل خير بشوفه في حياتي = ربنا جعلها سببا فيه ..
   
   وأسأل الله ألا يحرمني مكة والمدينة .. ما حييت.
  
"
73900,"
   شيخ الله يبارك لك في علمك، احب ان استفيد منك عن الطريق الذي اتبعته لتحصل على هذه الخبرة في الامور العاطفية والاسرية؟ اكاد اقسم (بل اقسم جازما) انك افضل من متخصصين في هذا المجال؟
  ","

   الله يجبر خاطرك !
   
   ده من طيبك بس .. وياما ناس يفيدوكم أحسن مني ..
   
   أساس اللي عندي إني اتبهدلت بزيادة في الزاوية دي في حياتي 😃
   
   بالتالي حريص أجنب الناس كثيرا مما عاينت من ألم ..
   
   وحريص أبعد الناس عن عنت ما صاحبت من خذلان ..
   
   وحريص أعرف الناس حقيقة ما ذقت من حب.
   
   بطريقة أخوية تماما ما استطعت ..
   
   وهذا لا يمنع سعيي أيضا بالدراسة للتخصص.
   
   والله يسدد العمل .. ويعفو عن الزلل ..
  
"
73901,"
   ربنا يبارك في عمرك ويكرمك ي فضيلة الشيخ 🌺
التلاوة بتاعة حضرتك روعه 💚
  ","

   يا حبيب أخيك لا فضيلة ولا حاجة .. احنا مساكين، مستورين !
   
   شوف رغم إن عملي المباشر الوقت إني إمام مركز إسلامي .. وخطب ومحاضرات وكده .. بس عمري ما هشوف نفسي شيخ بمعنى أعيش دور إني يعني من طبقة تانية !
   
   أنا مش بوعظ الناس .. أنا قاعد بينهم، وبوعظ نفسي من خلالهم ..
   
   زي منا قاعد بينكم .. وبنصح نفسي معاكم ..
   
   ربنا يبارك فيك ويجبر خاطرك ..
   
   معلش؛ كنت محتاج أكتب ده عشان أفضل دايما فاكره .. وأعوذ بالله أن أنساه.
  
"
73902,"
   مساحه سعادة..
  ","

   الحلوين دول بيلعبوا كورة في المسجد قبل العصر .. نادوا علي:
   
   hey sheikh .. join us ..
   
   ويا ريتني ما جوينت خالص .. عشان قطعوا نفسي الحقيقة 😁
  
"
73903,"
   من كتر مقرأت عن الحب وغلى نفسك وكن رجلا ف   صحبه الجنه بقيت اتمنى اعيش واحب واجوز وفهمت الحياه صح بالنسبه للموضوع دا شكرا لكل حرف كتبته ادعيلى باليسر ف حياتى💔
  ","

   الله يسعدك .. دنيا وآخرة ..
  
"
73904,"
   تلاوة حضرتك طيبة جدا ماشاء الله ، ممكن تنزلنا تسجيل لتلاوة لك
  ","

   الله يسلمك ..
   
   على حسابي بالساوند كلاود .. هتلاقيه في البايو 👆
  
"
73905,"
   سلام عليكم شيخ محمد
اخبار حضرتك ايه؟ 
انا كان معايا الواتس السعودي هل لي بالواتس الأمريكي 😁
  ","

   ماسنجر بأه وكده .. مش على الملأ ..
  
"
73906,"

    https://ask.fm/memeee883/answer/157750491654?utm_source=copy_link&utm_medium=iOS
   
   تخيل يا شيخ بقا في جيل جديد تبعنا 
مش هنبارك ولا ايه👏🏻
  ","

   اللهم بارك !
   
   فعلا .. هذه قصة عشت فرحتها ..
   
   الله يسعدهم ويحفظهم ويبارك لهم في ذريتهم .. في الدارين ..
  
"
73907,"
   لو مفيش استجابة ابطل ادعى ؟
  ","

   مين قالك مفيش استجابة ؟
   
   اللي يدعي دايما كسبان ..
   
   الاستجابة مش لازم تكون بالطريقة اللي أنت عاوزها.
  
"
73908,"
   اشارة تدل على استجابة الدعاء؟
  ","

   الدعاء في حد ذاته عبادة !
   
   أما الاستجابة فتابعة لإرادة الله وحكمته ..
   
   ما دمت دعيت = أحسن الظن بالله، وفوض له .. سبحانه وبحمده.
  
"
73909,"
   من هو أكثر مستخدم لم ينل حقه في ASKfm؟
  ","

   أنت بتسأل بجد يا آسك ؟!
   
   بتسأل ياللي معندكش دم !
   
   لا هو أنت مش واخد بالك إن أنا وصحبة الجنة اللي عاملين لك فايدة !
   
   شهرناك وخلينا لك قيمة .. بعد ما كنت عرّة التطبيقات .. وكل اللي عليك لعب عيال .. ولايكات وهردها .. وتصفية لاست آنسر !
   
   13 مليون و400 ألف يا ناكر الجميل ..
   
   ولا شفنا من وشك حاجة ولا حتى قفاك !
   
   وجاي تسأل مين مش واخد حقه !
   
   سيبوني عليه يا جدعان 🤬
  
"
73910,"
   التعدد هل لو أنا عايش حياه طيبة مع زوجتى وعندى اولا الحمد لله ونويت اعدد اكون بظلم زوجتى ولها حق فى طلب الانفصال ؟
  ","

   لها الحق .. ما دام ضررا لا تستطيع تحمله !
   
   مع الإقرار بأنه حقك؛ ما دمت قادرا على العدل بأنواعه.
   
   (ونصيحة من أخ يحب لك الخير:  لا تغامر بالمستقر المضمون في يدك مقابل ما لا تدري عواقبه).
  
"
73911,"
   صديقتي شلحت الحجاب رغم اني نصحتها كثير ، لازم اقطع علاقتي فيها ولا دي تعتبر حرية شخصية؟ ما شوفتش منها الا كل خير وهي طيبة القلب وبتصلي وبتصوم وبتدعي ربنا كثير ..
  ","

   إياك تقطعي علاقتك بها !
   
   خليك في حياتها من سبل النور اللي تفضل دايما تفكرها إنها فيها خير .. إنها تستاهل الحب .. ولازم تفضل قريبة من ربنا، ولو تغير حالها أو زلت ..
   
   بلاش لوم أو نصح مباشر متكرر !
   
   خليك جنبها بنفس الحب .. ونفس الثقة ..
   
   هي الوقت ضعيفة، جدا .. مهما ادعت غير ذلك !
   
   ما تطعنيهاش بالبعد ..
   
   المهم تثبتي أنت وتدعيلها ..
   
   وهي ستعود خيرا مما كانت .. بإذن الله.
  
"
73912,"
   ازاى اتخطى انه قرر الانفصال بعد قرايه الفاتحه باسبوعين عشان المستوى المادى والاجتماع لعيلتى مش زى ما هو كان متخيل
  ","

   مش محتاجة تتخطي !
   
   أنت محتاجة تحمدي ربنا وتشكري فضله.
  
"
73913,"
   قبل ما اتخطب كان فيه علاقه بيني وبين خطيبي سواء من مكالمات او محادثات واتس وغيرها،قبل الخطوبه كنا بنقرر دايما نبعد عن بعض فترة عشان ربنا يرضي ويجمعنا ف حلاله ،يومين ونرجع نتكلم تاني،دلوقتي احنا مخطوبين الحمدلله وعايزين نتوب ونكفر ع ذنوبنا نعمل اي نفسي ربنا يغفرلنا عشان نعيش حياه مستقره بعد الجواز ؟؟
  ","

   1) الندم على ما فات.
   
   2) نسيانه كأن لم يكن.
   
   3) الندم لا يناقض النسيان .. نندم لأنه ذنب، وننساه من جهة عدم اليأس من رحمة الله.
   
   4) كثرة الاستغفار.
   
   5) شكر الله الذي جمعكما في النور .. بكثرة الطاعات.
  
"
73914,"
   ‏سُبْحَانَ اللَّهِ وَبِحَمْدِهِ عَدَدَ خَلْقِهِ ، وَرِضَا نَفْسِهِ ، وَزِنَةَ عَرْشِهِ ، وَمِدَادَ كَلِمَاتِهِ
  ","

   سبحان ربي !
   
   ألقاكم يا صحبة الجنة 💚
  
"
73915,"
   ونعمل ده ازاي يا شيخنا قلبي وجعني والله من الي بيحصل؟
  ","

   نحرص على ما ينفعنا .. ونبرأ لله من الظلم وأهله .. وندعوا بصلاح الحال والبال ..
   
   آمين.
  
"
73916,"
   هل سد دين غارم يعتبر صدقه جاريه
  ","

   من أحب الأعمال إلى الله !
  
"
73917,"
   طبيعي منحبهاش صح !! لما بقول كده ماما بتفضل تقولي ازااي ده الرسول اهل مكه اخرجوه منها ومع ذلك قال انها احب البلاد ليه وبتحسسني بالذنب بس بجد مش عارفة احبها عادي صح؟!
  ","

   هو مش ذنب !
   
   لكن مصر طبعا تتحب ..
   
   البلد أبقى من ظالميها.
   
   (مش كلام عاطفي والله .. واللي سافر مهما اتبسط واستقر وارتبط بغربته = هيفضل لمصر طعم عنده، لا يوجد في أي مكان بالدنيا).
  
"
73918,"
   يا شيخنا انا تعبت جدا نفسيا من مصر 
تعبت وبقيت بابكي والله 
جالي اكتئاب فترة ساعة حادثة محطة مصر ومع كل مصيبة او حادثة في البلد باكتئب وبتأكد اكتر اننا ملناش اي قيمة فيها كبشر 
لسه متأثر بموضوع راجح وانه اعتبر قاصر لقيت النهارده حادثة القطر 
تعبت نفسيا من البلد دي وناسها
  ","

   عشان كده أسوأ حاجة نعملها هو تفريغ الطاقة في الانفعال مع المستجدات والأحداث !
   
   مجرد انفعال عاجز .. لمن لا يملك تغيير أي شيء ..
   
   مش بقول نبقى باردين أو غير مبالين .. بقول نركز فعلا في دايرتنا وما ننتظرش دايما من الدنيا تكون دار عدل واستيفاء؛ حتى يقضي الله أمرا كان مفعولا.
  
"
73919,"
   ربنا يجعلك من الآمنين فى الدنيا والاخرة
  ","

   اللهم جميعا .. آمين ..
  
"
73920,"
   يتمثل في إيه الأمان عندك ؟
  ","

   غنى قلبي .. وأنس روحي .. وعمار بيتي.
   
   ثم ظل العرش يوم الحشر.
  
"
73921,"
   ما هو الخبر الذي تتمنى أن تسمعه الآن؟
  ","

   بشرى بالأمان !
  
"
73922,"
   كيف وصلت لكل هذا اليقين بالله.. تائهة يامولانا ولا أجد صديقة صالحة تعينني ع الطريق الصعب.. ولا أجدني أشعر بهذه اللذة  التي تناجي  بها الله ف يكفيك عن باقي البشر
  ","

   بعد كثير من الأحزان .. ومزيج من الانهيارات .. ونخبة من الخذلان !
   
   لم أفقد يوما حسن ظني فيه، وطمعي في فرجه .. مهما اشتدت على قلبي الأمواج، كان يدركني بلطفه فلا أغرق.
   
   وها أنا أشد ما كنت يقينا .. وأكمل ما عرفت رضا .. وأبلغ ما وعيت رجاء ..
   
   أرى أوضح الحقائق = أنه لا أرحم منه بنا.
   
   لكننا نعجل ونجهل ..
   
   اللهم عفوك.
   
   ألقاكم يا صحبة الجنة 💚
  
"
73923,"
   شيخ حضرتك ازاي متعايش مع المشاكل اللي بتتعرض علي حضرتك انا نفسيتي بتتعب لمجرد القراءه
  ","

   احتساب إن ربنا استعملك هنا وخلاك محل أمانة لأسرار الناس !
   
   إن كلمة ممكن تساعد بها حد أو تدخل عليه السرور أو على الأقل تهون عليه ..
   
   ده كله بيعطي مبرر الاستمرار والطاقة للتعايش ..
   
   لكن ده ما يمنعش إني أحيانا بتعب ومزاجي بيتأثر !
   
   الله يتقبل، ويسدد العمل ويعفو عن الزلل.
  
"
73924,"
   تفتكر ايه أحسن بلد للمعيشه الكويسه وتربيه الأولاد ؟
  ","

   والله التحديات في كل مكان .. حتى في بلادنا !
   
   لكن أنا بعاني هنا مثلا مع أبناء العرب اللي مش عارفين ينطقوا أصلا مخارج الحروف العربية فضلا عن قراءتها ..
   
   اللي مش صاحي ومركز لأولاده = بيذوبوا منه تماما في مجتمعهم ..
   
   وربنا الهادي الحفيظ .. أولا وآخرا.
  
"
73925,"
   ربنا يريح بالك يا شيخنا 
انا بس مكسوره من جوايا وحاسه بالنقص انه بص لبنات تانيه 
ومش عارفه اتغلب ع النقطه دي 
الحمد لله دكتوره وعيله محترمه والله عمري ما فتحت باب للشيطان ف حياتي نفسي ارجع زي الاول بس حاسه اني مكسوره
  ","

   هو اللي ناقص .. مش أنت خالص.
  
"
73926,"
   هى ليه الولاد دلوقت مش بتخطب غير واحدة مرتبط بيها يعنى دلوقت عشان محترمة ومش راضية ارتبط بشكل غير رسمى ابقى كدا منفعش على الرغم من انى جميلة جدا بشهادة كل الناس و بت ناس وشيك و تعليم عالى جدا 💔 بقيت حاسة ان الأدب بقى غلط 💔
  ","

   كلامك كله غلط.
   
   هو نصيبك بس لسه مجاش !
   
   غالب المرتبطين (مع خنقتي من الكلمة دي) = مش بيكملوا .. ده لو وصلوا للخطوبة يعني.
  
"
73927,"
   كان بيكلم بنات تانيه بعد خطوبتنا وواعدها بالزواج  وفسخت وبيقولي هحلف ع المصحف مش هتكرر وانا قولت لء 
ودلوقتي بيقولولي اني مفتريه وجت عليه ومدتش ليه فرصه 
انا كده غلط !!؟
  ","

   لأ مش غلط ..
   
   يتعلم خطأه لنفسه ..
   
   أما لو مقدرتيش تثقي تاني = محدش يقدر يلومك.
  
"
73928,"
   المسلمين فى أمريكا عاملين ازاى؟
  ","

   زي المسلمين في غير أمريكا !
   
   فيهم الصالح وفيهم الطالح .. وفيهم اللي بيحاول ..
   
   اختلاف وضعهم في إن التحديات أكتر والمغريات أبشع !
   
   وأصعب تحدي من وجهة نظري هو قلة الأعوان على الطاعة ثم تربية أولادهم ومقاومة ذوبانهم التام.
  
"
73929,"
   يا شيخ ، بيقولى انه هينتحر لو مرجعناش لبعض وحاول فعلا ينتحر وانا متاكدة انه مش كداب ، بس انا فعلا معتش عاوزة ارجع قولي اعمل ايه بالله !
  ","

   ما ترجعيش !
   
   وما تسمحيش لحد يبتزك بالطريقة دي.
   
   حتى لو انتحر = هو اللي هيتحاسب ..
   
   والناس اللي بهذه الدرجة من الضعف بيكونوا متعبين جدا في عشرتهم .. حبهم بيكون حب مرضي.
  
"
73930,"
   كيف حالك قلبك يا شيخ ؟
  ","

   منا ياما اترجيت ودعيت .. وكان اختيارك لي دايما = هو الأفضل !
   
   اغفرلي لو ضعفت وبكيت .. بشر، ولازم بزعل !
   
   معدتش بقول بتمنى، ويا ريت .. ما دام أمري بيدك = فأنا راضي باللي هيحصل ..
   
   أحبك ربي.
  
"
73931,"
   كنتي حلوة ودلوقتي انا خايف على نفسي من اللي بشوفه برا، الكلام دا عادي انه خطيب يقوله لخطيبته؟
  ","

   لا طبعا !
   
   يتفضل يروح للي بره.
   
   عموما تفهم إيه السبب والمقصد وبناء عليه تاخد القرار.
   
   (وما دام ما بيغضش بصره وما بيعفش قلبه = هيفضل دايما بيرمرم في اللي بره).
  
"
73932,"
   الكثير و الكثير من الحب
  ","

   لن تطعم في الدنيا ألذ من شيء صُنع لك أنت !
   
   حرّموا عليه كل (البوفيهات) المفتوحة .. وامنعوه كل المطاعم وأفخمها ..
   
   وهبوه نوعا واحدا طُهي بنار الشوق في قلب حنون .. وأشرفت عليه عين تسترق النظر بين الساعة والنافذة .. ترقب الموعد بجنون.
  
"
73933,"
   كنت زيكم بحب الناشفه وشاطرة ف عمايلها لحد ما دوقت الخضرا م ايد ست الكل .. بقيت احب الناشفه واعشق الخضرا م ايد امي فقط .. اي خضرا تانيه مش بيكون ليها طعم 
معرفش بتحط فيها ايه عشان تطلع حلوة كدا 😂🖤
  ","
  "" معرفش بتحط فيها إيه عشان تطلع حلوة كده "" !
  
  ده السؤال الأزلي مع طبيخ الأمهات ..
  "
73934,"
   انتو في مصر بتطبخوها ورق صح ي شيخ
  ","

   ورق = خضرا
   
   أما الورق لما يتحمص في الشمس ويطحن = ناشفة.
  
"
73935,"
   يعني إيه نظام التشيز ده؟
  ","

   فيلاديلفيا أشهر ولايات أمريكا بسندوتشات التشيز ستيك !
   
   اتهريت الصراحة .. ونفسي ألاقي لقمة رز بشعرية 😁
  
"
73936,"
   يعني انا سالتك سؤال مهم متردش عليا....وترد ع ده؟
  ","

   آه تصدق !
   
   أصل المفاجأة إن المفروض لي حرية الاختيار يعني ..
   
   والمفاجأة الأكبر إني ممكن مكنش شفت سؤالك أصلا ..
   
   والأمرّ من كل ده إن سؤالك ده = وقاحة .. بدون تزيين الكلام يعني معلش.
   
   ليه مثلا ما تفترضش إن السؤال اللي أنت مش شايفه مهم ده .. أنا محتاج أجاوبه !
   
   يا أخي محتاج أهزر ..
   
   تسمحلي حضرتك بده .. ولا ده يضايقك ؟!
  
"
73937,"
   اخيرا لقيت حد يحب الناشفه عن الخضره😂احنا قله قليله
  ","

   الذوق الفريد له ناسه 😌
  
"
73938,"
   غ س طب لو حبينا بعض جدا وبصدق وتوفاه الله بعد سنين زواج ..ولسة بحبه ولا ارى غيره ..هو ده حب ولا عذاب
  ","

   دي قصة شريفة .. ضنت ببقية فصولها على دنيانا، وأبت أن تُستأنف إلا في الجنة !
   
   آمين ..
  
"
73939,"
   بتحب الملوخيه يا شيخ
  ","

   جدا .. الناشفة تحديدا ..
   
   وبحبها مع الرز .. زيها زي البامية !
   
   وحرام عليك عشان بدأ أكلنا يهف علي بزيادة .. نظام التشيز ستيك ده مش ماشي معايا خالص 🥺
  
"
73940,"
   أحيانا يكون البعد عن من تحب حب من نوع آخر وأرقى. صح /خطأ ؟ ولماذا ؟
  ","

   من مذكراتي الخاصة:
   
   الحب أصله قائم على البذل وعلى الاحتياج .. البذل بكل معانيه وأنواعه، والاحتياج بكل معانيه وأنواعه ..
   
   بالتالي اللي بيحب بصدق = مش هيبطل يبذل، ومش هيبطل يحتاج !
   
   لكن .. إيه هدفك من الحب ده، إيه مقامه عندك، عاوزه يوصل لإيه، يا ترى هتقدر تعطيه احتياجه منك برضه، يا ترى اللي بتعطيه أو اللي مسموح لك تعطيه هيساعده ويسنده .. ولا هيلخبطه ويوقعه !
   
   هيرويه ويقويه .. ولا يعطشه أكتر ويضعفه !
   
   ده المحك الحقيقي لصدق الحب وسموه ..
   
   كتير من الناس بيقولوا إنهم بيحبوا .. وعمرهم ما خطرت على بالهم الأسئلة دي !
   
   وده معناه أنانية .. أو ضعف ..
   
   وكلاهما يأخذ من كمال الحب .. إن لم يتنافيا معه أصلا ..
   
   بالتالي المحب الصادق بيكون في صراع دائم بين احتياجه كمحب .. وبين مقتضى صدقه في الحب !
   
   وعشان كده لو ما تيسرش للحب طريق حلال = البعد بيكون أرفق به .. وبمن يحب ..
   
   ده غير إن البعد في هذه الحالة بيكون خيار وحيد وحتمي؛ شرعا وعقلا وحبا !
   
   يتجرع احتياجه، ويسمو بصبره على لأوائه .. سيما مع تدخل عنصر الدين ورجاء الجنة.
   
   ويحقق تمام صدقه بأن يظل الحب فخورا بوفائه.
   
   وهذا ثبات لو يعلم الناس عظيم !
  
"
73941,"
   انت مش بترد ع كلامي ليا انا قلقاس ؟
  ","

   بحبه .. جدا !
   
   يلا هنصلي العشا ..
   
   ألقاكم يا صحبة الجنة 💚
  
"
73942,"
   ايه رأيك يا شيخ في البنات اللي بتحط صورها علي السوشيل ميديا؟
  ","

   لو نركز في نفسنا ونبطل نحكم على الناس = هنرتاح ونريح والله.
  
"
73943,"
   الرد هنا ☄️☄️☄️
  ","

   ربنا يهديها ويسامحها ..
   
   انسي اللي قالته خالص .. ومعدتيش تشدي معاها ..
   
   معلش.
  
"
73944,"
   السلام عليكم 
حبيبي الغالي 
قعدت مع الوالد وكان لقاء ودود جداً
 وبعدها قعدت مع البنت ومتفقين نسبياً ماعدا نقطه ووضحت وجهة نظري ونيتي فيها بس مش حالياً
 ادعيلي بالتيسير 😍 منتظر الرد النهائي 
احبك الله ورضي عنك
  ","

   وعليكم السلام ورحمة الله وبركاته ..
   
   ألف بركة يا حبيبي ..
   
   الله يسعدك ويتم لك بخير 💚
  
"
73945,"
   ترك العمل من أجل الزواج 
صحيح أنو إهانة للمرأة و تنازل منها عن حقوقها🤔
  ","

   لا !
   
   ده راجع لقرارها هي ..
   
   لكن بميل دايما لحفظ باب خلفي لفرصتها لأي طارئ.
  
"
73946,"
   حضرتك استقريت ف أمريكا ؟
  ","

   نعم، الحمد لله.
  
"
73947,"
   والله يا شيخ شفت حضرتك فحلم يارب يكون خير لى ولك
  ","

   آمين !
  
"
73948,"
   الحب بيكون قبل الجواز ولا بعد يا شيخ 
يارب ترد عليا :"")
  ","

   بتكون علاماته واضحة قبل الزواج !
   
   والعشرة الطيبة بترويه وتغذيه وتثبته.
  
"
73949,"
   النظام الجديد لم يعد فيه تكليف  ، نيابة من الأول  ..
  ","

   يادي النور والله 😍
  
"
73950,"
   ازاي الشخص يبعد نفسه عن الوقوع في دائرة الاحتياج العاطفي و توابعها ، يعني يواجه المشاعر دي ازاي ، و ازاي يوجها بشكل صحيح في اتجاه مناسب طالما مش هيقدر يرتبط في وقته ده ؟
  ","

   ما تحاربش المشاعر دي وتتبرأ منها !
   
   احتويها واحفظها وصبرها لوقتها المناسب ..
   
   واستعن بطاعة ربك .. ثم انشغل بأنشطة وأعمال تملأ وقتك.
  
"
73951,"
   يا شيخ بعد إذن حضرتك أنا طبيبة متقدملي شخص محترم بإذن الله بس مش عاوزني اشتغل !! صفاته وأخلاقه تخليني أقبل ولا ده مش صح
  ","

   استلمي تكليفك وخدي إجازة ..
   
   ده لو أنت قابلة الفكرة.
  
"
73952,"
   هو حقيقى إحنا فترات فى حياة بعض يا شيخ ؟!
  ","

   مراحل !
   
   فيه مرحلة مؤقتة .. ومرحلة مدى الحياة ..
   
   والحياة كلها أصلا مجرد مرحلة.
  
"
73953,"
   ادعو الله كثيرا بأن يرزقني زوجا صالحا .. ده غلط او مينفعش ادعي واقول كده ؟ 
بس انا نفسي اتزوج واستقر
  ","

   ربنا يرزقك زوجا صالحا تقر به عينك .. في الدنيا والآخرة ..
  
"
73954,"
   شيخ محمد مقاطعه اختي من ٤شهور بسبب انها طلعت سر بيتنا أثناء خلاف حصل مينفعش خالص ان حد من العيله يعرفه لان فيها تشويه لسمعتنا ومش عارفه ارجع اكلمها تاني وناويه مكلمهاش وقلتلها بيني وبينك ربنا
  ","

   لو تعبت النهاردة = أنت أول حد هيسهر معاها !
   
   ولو ماتت (لا قدر الله) = مش هتسامحي نفسك على قطيعتها !
   
   المهم تكون اتعلمت من غلطها ..
   
   اديها فرصة ترجع أحسن من الأول.
  
"
73955,"
   ياخي ربنا يجازيك عنا كل خير 💚
  ","

   وإياكم جميعا ..
   
   ألقاكم يا صحبة الجنة 💚
  
"
73956,"
   يا شيخ هو احنا لازم نتغير علشان الناس مش المفروض الي بيحبنا بياخدنا علي عيوبنا
  ","

   لازم نتغير للأحسن .. عشان نفسنا قبل أي حد.
  
"
73957,"
   مش فاهمة قصد حضرتك بجملة يعاقبهم بانه يجمعهم ؟ هو لما ربنا يجمعهم ببعض في الحلال هيبقي عقاب ليهم ؟؟
  ","

   المقصود يتجمعوا ويكتشفوا على أرض الواقع إنهم كانوا عايشين قبل كده وهم كبير !
  
"
73958,"
   لية دايما ياشيخ الردود على بعض الاسئلة بتكون عكس ما نهوى ونحب او بمعنى اصح الصح بيكون مجهد لينا  ؟!
  ","

   عشان النفس بطبيعتها بتميل للراحة والشهوات !
   
   ولذا كان من ثمن الجنة = نهي النفس عن هواها.
  
"
73959,"
   انا قريت فاتحه
استمرينا لمدة٨شهور حبيتها جدا وحصلت ما بينا مشادات كلاميه وكنت كل مره بعتذر وبحاول اطيب خاطرها
هيا قررت الانفصال وتمنتلى كل خير
هيا محترمه جدا واهلها محترمين جدا
وانا طبعا جالى فتره انهارت من كتر الحزن بس تأقلمت وتقبلت الوضع لوقتى بعد٥شهور رجعت افتكرها تانى وبفكر احاول تانى نصحيتك ؟
  ","

   لا أنصحك بالرجوع لها !
   
   أنصحك بالاستفادة من أخطاء التجربة مع غيرها.
  
"
73960,"
   ليه ربنا يخلينى احب حد ميحبنيش وانا طول عمرى مابرضى اني اكلم حد او اصاحب حد
ليه اتعذب؟!
  ","

   بلاش قلة أدب !
   
   ربنا ما بيخليش حد .. أنتم اللي ما بتغضوش بصركم، وبعدين تسيبوا نفسكم للأوهام والأحلام وتتمادوا وتعيشوا وتعلقوا روحكم ..
   
   ونقولكم وهم، ومش وقته، وغلّوا نفسكم ..
   
   تقولوا أصل مش بإدينا .. أصل ده يقين !
   
   وتاخدوا فوق دماغكم.
   
   لغاية هنا مقبول .. ونقدر نوجهكم تنسوا وتتجاوزوا وتكملوا طريقكم اللي عطلتوه ..
   
   أما ترجعوا تقولوا: ليه ربنا بيعلقنا !
   
   تبقى دي قلة أدب فعلا.
   
   (ومحدش يقولي الإجابة قاسية .. عشان دي أقل حاجة تتقال في الموقف ده، وفيه لايف أنا ركزت فيه على الحتة دي تحديدا .. يا ريت حد يعرف يقطعها منفصلة في مقطع يوتيوب).
  
"
73961,"
   يعني يا شيخنا مفيش مرة أسألك وترد علية
هبعتها وأمري لله
خطبت للمرة التانية وحسس بجفاء في المشاعر
من نحيتي مفيش نفس
مع ان كان فية قبول وفية فرحة في القلب
بس شكلي مش غاوي فرح باين
عوز حل لنفسي
الا حولية بيقولولي انت بتتلكك علي اي حاجة وبتركز علي السلبيات ومبتركزش علي الايجابيات
اعمل اية في نفسي فدني
  ","

   استشارة نفسية.
  
"
73962,"
   يا شيخ الي بحبو بعض و بيتكلمو مع بعض وبحاولو يتجنبو انهم يتكلمو
ممكن ربنا يعاقبهم انه ما يجمعهم؟
  ","

   أو يعاقبهم بإنه يجمعهم !
   
   حب إيه بس الوقت .. اقفل يا ابني البلاي جراوند ده ..
   
   يلا يا حبايبي .. بيتك بيتك 😁
   
   (ما تزعلش؛ بهزر ..
   
   المرحلة دي مش مرحلة حب خالص ولا وهم تحرق فيه عمرك .. لسه هتكبر ومشاعرك هتتغير تماما .. وهتضحك على نفسك لما تفتكر السؤال ده).
  
"
73963,"
   طب رايحني حضرتك مبتردش على اندرايدج؟؟
  ","

   ازاي بس !
   
   ده زمايلك كلهم منورين جوه في البلاي جراوند.
  
"
73964,"
   مش فاهم يعني هم محرمين على اخويا اللي رضع بس وانا ينفع اخطب عادي
  ","

   بالضبط .. ما دام هو بس اللي رضع من خالتك.
  
"
73965,"
   يا شيخ ممكن ربنا يسامحني على تجاوزي مع الشخص الي هتجوزه لسه ويجمعني بيه بخير وتكون حياتنا كويسه وهو راضي عننا؟ انا الحزن بياكل قلبي ومش عارفه اعمل ايه قولي طريقة اعتذر بيها لربي على ضعفي وجهلي دا
  ","

   من تاب = تاب الله عليه.
  
"
73966,"
   ي شيخ اتمنى من حضرتك تجاوب اخويا بيقعد يخانق فينا ويشتم بألفاظ غير لائقه تماما انا والدي متوفي وإذا طلب شيئ بيكون عايز يتنفذ ولوعملنا اي حاجه انا أو امي بيقعد يشتم ويكسر اي حاجه ويضربنا كمان وبعد كدا يقول مثلا عايز اكل بس وقتها مش بنبقا قادرين تعملوا اى حاجه او نلبيله طلبه أونعملوا الاكل بسبب الحزن
  ","

   خسارة فيه اللقمة !
   
   شوفوا حد كبير في العيلة يأثر عليه ويربيه .. بالترغيب أو الترهيب.
   
   ما هو الدلع والتربية الفاشلة اللي بتطلع لنا نماذج زي راجح مثلا !
   
   اللي يعتدي على أمه إيه في الدنيا هيوقفه بعد كده !
   
   ربنا يهديه.
  
"
73967,"
   ي شيخ في حاجه شخصيه جدابيني وبين زوجي 
وحكيت لزميلتي ف الشغل 
لكن مش بقصد ان افتح الموضوع الكلام جاب بعضه 
انا زعلانه جدااا اني قلتها عشان دي اسرار والحمد لله مبحبش حاجه تحصل واطلعها بره 
لكن المره دي مش عارفه لي اتكلمت
  ","

   استغفري الله .. ومعدتيش أبدا تعملي كده تاني.
  
"
73968,"
   هو بإيديها تتجاوز ؟
محدش هيبقي حابب يعيش نفسه ف تفكير دايم وتعب نفسي
  ","

   آه والله بإديها !
   
   هو ضعف إرادة وسوء تفكير بس.
  
"
73969,"
   رد يا مولانا عشان اريح خالتي بتقولك الله يجمعك مع حبيبك في الجنه
  ","

   ههههههه
   
   أنا الصراحة مطنش السؤال رغم ظرفك في التكرار لتجنبي الفتوى هنا كما بينت كثيرا.
   
   لكن طالما الحاجة بتدعيلي فسلملي عليها .. وأقول:
   
   القاعدة هنا: كل من اجتمعوا على ثدي واحد محرمون على بعضهم.
   
   بالتالي:
   
   لو والدتك هي اللي رضعت بنت خالتك = تكون بنت خالتك محرمة عليكم جميعا.
   
   أما لو أنت اللي رضعت من بنت خالتك = فهي وإخواتها وأي أبناء لزوج خالتك محرمون عليك.
   
   وفي الحالة دي يقدر أخوك يتزوج أختها كما سألت.
  
"
73970,"
   غ. س  اوقات بحس بردو انك قاصد متردش عليا بالذات رغم ان ببعت من غير يوزر....  هو بيكون وسوس وخلاص يعني عشان كل واحد منتظر اجابه ع سؤاله.   😂😂😂
  ","

   الله يعين ..
   
   نعذر بعض معلش.
  
"
73971,"
   مش قادره احب خطيبي 
ومش عارفه انسي اللي كنت بحبه الاول
اعمل ايه
  ","

   أنت عارفة المفروض تعملي إيه !
   
   كونك بأه عايزة تفضلي ضعيفة وحابسة نفسك في الوهم = فدي مشكلتك.
  
"
73972,"
   انت شايل منه ليه يا شيخ مع انه انون 😂😂
  ","

   هو اللي شايل مني 🥺
  
"
73973,"
   ياشيخ رد علي الله يكرمك انا في طب ومقتنعه ان شريك حياتي يبقي زيي في مجالي لاسباب كتيره بس متقدم لي حاليه مهندس ومش حابه بس ماقابلتوش اصلا  كده ابقي باتبطر ولا ايه
  ","

   حقك !
  
"
73974,"
   طيب أنا بشتغل ممرضة وطبيعي نلمس ايد الرجال واحنا بنقدملهم العناية من حقن وغيره ونفسي بتتأذي من الموضوع دا هو حرام عليا؟! وجت قريبتي زودتها علياوقالتلي أن اللي ف تمريض مش محترمين وان مفيش حد بيرضى يتزوجهم وأنا من ساعتها مخنوقة 🥺
  ","

   من أعظم مهن الدنيا !
   
   وقريبتك = جاهلة.
  
"
73975,"
   معذرة مجاوبتش علي سؤالي ليه يا شيخ ، هو فيه حاجة ؟
  ","

   حاجة زي إيه ؟!
  
"
73976,"
   معقولة في نفس اليوم؟؟ أبدأ طاعة جديدة الصبح واعمل معصية بحاول اهجرها بالليل؟ في نفس اليوم؟! معقول الانسان ضعيف ووحش كدة ولا انا بس؟ حاسس إني عايز اضرب نفسي بالقلم على وشي والله
  ","

   أنت مش ملاك .. ومش شيطان !
   
   استثمر خيرك .. وجاهد شرك ..
   
   وكل ما تضعف = لا تيأس من التوبة.
  
"
73977,"
   والله ضحكت 😄 مع ان كنت مدايقة حاضر
هصلحها
ربنا يبارك بعمرك..
  ","

   وهو المطلوب ..
   
   الحمد لله.
  
"
73978,"
   والله انتا شيخ عسل .. عندنا زيتون عسل والله عمايل الحاجه ربنا يديها الصحة .. شوف حد جاى عندك وأنا ابعتلك يا حبيبنا ..💚
  ","
  😍
  "
73979,"
   متزوجة من سنتين وعندي طفلة،  البيت يبعد عن اهلي واهل زوجي نص ساعه بالعربية كل شهرين زوجي يلح عليا نروح عند والدته ونقعد معاها لانها لوحدها ورمضان والاعياد والمناسبات اما هي عندنا او العكس.. حاليا عايز يجبرني نقعد معاها شهور متواصل وانا رافضة ومش برتاح هناك وهو مصر علي ذلك وغضبان مني..  هل علي اثم؟
  ","

   لا .. لا تأثمين.
   
   لكن اعملي لها اللي تقدري عليه؛ لله.
   
   ثم هو يلزمه برها بما يستطيع.
  
"
73980,"
   بتعرف يا شيخ شو أمنيتي ؟
 إنك تزور الأردن وتلقي عنا محاضرة .
  ","

   كان فيه ترتيب لكده فعلا أثناء المعرض !
   
   على خير بإذن الله ..
  
"
73981,"
   لو سمحت يا شيخ عارفه ان غلطت والله 
خطيبي بيجي عملت ذنب بس والله ندمت وبدعي ربنا كتير ان يغفرلي ويسامحني بس والله مش عارفه ايه اللي خلاني اعمل كدا وهو فضل محافظ عليا وقالي حتى مسكت الايد مش هتحصل بس للأسف حصلت بقيت استغفر ربنا وادعي ربنا ييسر الامور ويعجل ف جوازي ياريت تنصحني يا شيخ
  ","

   معدتيش تعملي كده تاني .. وما تقعدوش لوحدكم.
   
   أتم الله لكم بخير ..
  
"
73982,"
   كميه طيبه في السوال دا وكميه بساطه تفرح بُجد والله
  ","

   جدا فعلا ..
  
"
73983,"
   هو عشان كانت مخللة زيتون.. وانا فتحت علية بدري كان نفسي في واحدة.. زعلت مني ونبهت عليا وانا فهمت.. راحت زعقت تاني طيب انا غلطت وفهمت خلاص بس مدايقة هي.. انا مش بحب ازعلها والله ودايما لو ابسط حاجة بدايقها ببعد عنها.. بس مرة دي راحت مني
  ","

   ملكيش حق !
   
   عندكمش برطمان زيادة 🥺
   
   (راضي ماما .. رضاها بالدنيا).
  
"
73984,"
   امشي من قدامها وهي بتكلمني !
  ","

   لا طبعا !
   
   ما ده من سوء الأدب ..
   
   أقصد تقفلي الموضوع وتقومي .. ده في حالة لو مش غلطانة ..
   
   أما لو غلطانة فهتعتذري طبعا.
  
"
73985,"
   مش حضرتك نبهتنا ان مينفعش ارد على امي... طيب ياشيخ والله مش برد عليها.. بس لما بدايقني بيبان على ملامحي غصب عني.. فبتزعل اني اتقمصت.. طب اعمل اية.. انا فعلا مش بأيدي اسمع اذي وابقى مبسوطة
  ","

   بل اعتزلي ما يؤذيك .. وامشي من أدامها كمان !
   
   المهم ما تكونيش أنت اللي غلطانة .. ولا تسيئي الرد.
  
"
73986,"
   ياشيخ هل يجوز أن أسلم على خطيبتى؟
  ","

   قصدك مصافحة ؟
   
   لأ.
   
   بعد العقد بإذن الله.
  
"
73987,"
   حتى أمريكا😀؟
  ","

   أنا قعدت مع واحد متزوج أمريكية وبيقول بحلم أتزوج مصرية (أو عربية بشكل عام) عشان أحس إني متزوج !
   
   وطبعا دي برضه مش قاعدة عامة .. أكيد ده بناء على تجربته هو ..
   
   لكن ده موجود يعني .. وبكثرة ..
   
   فعموما يعني الرضا جنة .. ومفتاح باب هذه الجنة = العفة.
  
"
73988,"
   منهم زميلته في شغله و زوجه صاحبه في نفس الوقت و ممكن الخروج ده يكون سفر للقاهرة مثلا و لف .. و انا مشفتش الوضع بالظبط عامل ازاي .. انا عارفة ان مفيش بينه و بين اي حد تجاوز و كلهم ناس كويسين لكن حاسة برضو بعدم راحة للوضع ده و ده للاسف بيخلق بيننا جدل كتير
  ","

   والله يا فندم من مجرد طريقة تكرارك للسؤال حوالي 30 مرة فواضح إنك شخصية عصبية حبتين !
   
   وشايف إنك محتاجة يكون عندك ثقة في نفسك أكتر من كده .. وبدل ما توجهي طاقتك لجلد الرجل وإحاطته بالشكوك، وجهيها لبناء علاقة صحية وقوية بينكما .. ما دام الرجل محترم ومش بيعمل حاجة غلط.
   
   لأنه غالبا مش هيتحمل الضغط ده كتير !
  
"
73989,"
   خطيبي بيخرج مع صحابه و ممكن اتنين منهم مثلا كل واحد يجيب خطيبته او مراته و يكونوا قاعدين بعيد عنهم .. بس انا شايفة الوضع غلط و هو مش شايف فيه حاجة .. انا مبخرجش ف الخطوبة لكن هو عاوزني اتعرف على زوجات و خطيبات اصحابة و اكون جزء من الوضع بعد الجواز ده و انا رافضة وضع الخروج نفسه مش التعارف.. اعمل ايه
  ","

   ما دام مفيش اختلاط = مش شايف سبب لحساسيتك دي !
  
"
73990,"
   هو ليه بعض شباب المصريين بيقولوا على بنات مصر غفر؟
  ","

   كل بلاد الدنيا فيها هذا الداء !
   
   وهذا راجع في الأصل أن النفس تزهد المتاح دوما .. والمرعى ليس أكثر خضرة في الجوار، كما يبدو من بعيد.
  
"
73991,"
   السلام عليكم حبيبنا، أنا من الذين كانوا ينتقدون طريقتك علنًا عند سؤالي عنها لكن دون تجريح أو انتقاص أو دخول في نوايا بل كنت أقول أحسبه على خير، وكما انتقدتُ علنًا فأحب أن أثني علنًا، فإني ألاحظ تغيرًا كبيرًا محمودًا ماشاء الله، ربنا يبارك فيك وينفع بيك ويثبتك على دينه ويبارك في عمرك وذريتك أخي محمد.
  ","

   وعليكم السلام ورحمة الله وبركاته ..
   
   بوركت أيها المبارك !
   
   وليت كل من يختلفون مثلك ..
   
   الاختلاف سنة الله في الخلق، ومحال أن يجتمع الناس على قبول أحد .. وإنما أرجو الله أن يعفو عني وعن الجميع؛ ما دامت النية في الأصل صادقة.
   
   وأما طريقتي فأنا والله كما أنا .. وما تكلفت (ولن أتكلف يوما بإذن الله) غير نفسي .. ولا أدعي مقاما ما أحوطه بأي طريقة ..
   
   وما ساءني يوما نقد .. وما سعيت يوما لثناء ..
   
   وإنما القسط بيد الله .. يخفض ويرفع كما يشاء.
   
   غير أني شاكر نبل نفسك، وشجاعة خلقك ..
   
   والله يسدد لي ولك العمل .. ويعفو لي ولك عن الزلل.
  
"
73992,"
   بفتح اكونت حضرتك باخد anti انحراف وجرعة صبر وأمل واطلع 😂😀
ربنا يكرمك يا شيخ ويثبتك عشان لو بعد الشر وقعت في ناس كتير هتقع وراك
  ","

   ربنا يبارك فيك ..
   
   أنا فاهم قصدك .. ورب يحفظنا ويثبتنا ويسترنا ..
   
   لكن مفيش حاجة أبدا اسمها لو وقعت ناس كتير هيقعوا وراك !
   
   لا أنا، ولا أي حد في الدنيا .. مهما رأيتم من صلاحهم وعلمهم تؤمن عليه الفتنة !
   
   كل الناس بشر .. وكلهم له نقطة ضعف .. وكل متجمل -فقط- بالستر.
   
   فاستفيدوا من العلم والكلام ولا عليكم من أصحابه .. لا تتعلقوا بالأشخاص، بل دوروا مع الحق ..
   
   فهذا أحرى ألا تغالوا في أحد، وأن تأخذوا الخير ما بدا الخير، وعند الزلل تثبتوا وترحموا من سقط من الخلق.
  
"
73993,"
   ما هي أفضل طريقة للسفر؟
  ","

   ما قلت لك يا آسك قبل كده !
   
   أعطني رفقة من أحب .. ومستعد أسافر مشي ..
   
   أنت ما بتفهم عربي ؟! 🙄
  
"
73994,"
   اتعشيت ياشيخ؟
  ","

   هقوم أصلي العصر 😃
   
   ألقاكم يا صحبة الجنة 💚
  
"
73995,"
   عايزه اقولك بردو ان خطيبي اقصر مني ب خمسه سم وانا اتخن منه واطول منه يعني شكلي عره وكنت مضايقه الأول بس لقيت انه عادي مش هاتفرطي ف راجل عارف ربنا وصاينك عشان شكليات زي دي مثلا 😁
  ","

   ربنا يسعدكم ويرضيكم ..
  
"
73996,"
   طيب لو أنا قصيره وهوا قصير برده
  ","

   ألف مبروك !
   
   ونراعي ارتفاع مفاتيح النور وأكر الأبواب .. عشان الجيل القادم كمان ..
   
   ربنا يسعدكم.
  
"
73997,"
   لو واحد هددني بعد ما قطعت علاقتي بيه اني لو اتخطبت او اتجوزت غيره هيعرفه اننا كنا على علاقه ببعض .. هل الصح احكي لو هتخطب ولا بلاش ؟
  ","

   ولا تقولي حاجة.
   
   وربنا يهدي الجبان، أو يبتليه بمصيبة تشغله بنفسه.
  
"
73998,"
   انا عايشه في عمان و الرجالة هنا كلهم قصيرين بشكل ملفت و كلهم أقصر من الستات😌
  ","

   مثلا برضه 😃
  
"
73999,"
   عايزة اقولك ان توم كروز بيتجوز ستات اطول منه بس استحي🙈
  ","

   مثلا 😅
  
"
74000,"
   خطيبي أقصر مني بكتير وانا الفرق ده كان مدايقني جامد وكنت هنهي العلاقه عشان كده مع اني الاول قولت انه طالما محترم وع خلق ودين ف ده ميعيبوش ك راجل بس تعبانه من كتر التفكير ياشيخي لدرجة بقيت ابص ع اي اتنين متجوزين او مخطوبين دايما هو الاطول، اسيبه ياشيخ!خايفه الفرق ده يأثر عليه بعدين الخوف يأكل من رأسي
  ","

   القرار لك .. ومحدش يقدر يلومك !
   
   لكن في نفس الوقت اعرفي إن محدش كامل .. واعرفي إن فيه زيجات كتير ناجحة والرجل أقصر ..
   
   فأنت يعني مش حالة نادرة أو راضية بوضع غلط !
   
   لكن يبقى قبولك وتصالحك مع الوضع .. بل وسعادتك به ..
   
   أنت بس اللي تقدري تقرري ده.
  
"
74001,"
   حبيت أشارك مع حضرتك و مع صحبة الجنة فرحتي بعد معاناة دامت 3 سنوات من الاستسلام و الفشل و العجز و الفضل يعود فيها لله و لك أستاذ محمد, عدت إلى الحياة منذ عدة أيام رجعت إلى كلية الطب و التحقت بجامعة الشيخ كمال المرزوقي, هلا دعوت لي بالإخلاص و التوفيق و النجاح ? جزاك الله الفردوس الأعلى يا أستاذ محمد
  ","

   الفضل لله وحده.
   
   الحمد لله .. الحمد لله .. الحمد لله ..
   
   حمدا لله على سلامتك ..
   
   الله يحفظك ويوفقك .. وشكرا لكرمك.
  
"
74002,"
   ياشيخ بحب شخص محترم وتفكيره تتمناه اي بنت عاقلة نفسها ف راجل سوي علشان تبني بيت جميل معاه ينفع اقوله اريدك زوجا؟!؟
  ","

   لا ما ينفعش !
   
   ليه ما ينفعش مش السيدة خديـ…
   
   قبل ما تكملي بس .. اسمعي مني:
   
   1) لو هو يعرفك فعرضك هيكون معدوم المعنى لأنه لو عايزك كان زمانه اتقدم وخبط عالباب.
   
   2) لو مش عارفك فغالبا هو مرتب طريقه وناوي على اختيار تاني .. أو مش مرتب وطلبك هيتقابل يا بالرفض من أساسه وساعتها هتتجرحي وتزعلي من نفسك إنك اتكلمت.
   
   يا بالموافقة المشروطة إنه يتقدم ويشوف هيحصل قبول ولا لأ طبعا .. ولو محصلش فالموضوع مش هيعدي عليك زي أي واحدة تقدملها حد ومحصلش نصيب !
   
   هتفضل فكرة إنك اتكلمت وطلبت مزعلاك شوية.
   
   3) الخيارين اللي فاتوا دول في حالة إنه إنسان محترم فعلا و(دوغري) .. أما لو طلع حد زبالة (ودول كتير جدا على فكرة للأسف حتى فيمن يبدو ظاهرهم زي ما حضرتك قلت) فوقعتك ساعتها هتكون سودة !
   
   من الآخر هيسيبك وأنت بقايا إنسان .. كأرض خراب مجرفة .. فاقدة للثقة في كل شيء وكل أحد وأولهم نفسك.
   
   4) طب هو يعني مفيش سيناريو يمشي سليم (سواء حصل القبول أو لا) زي عصر الصحابة والسلف وكده .. أقولك أندر من الندرة في زماننا هذا .. والنادر لا حكم له.
   
   5) يبقى الخلاصة:
   
   غلّي نفسك.
   
   ونصيبك هتاخديه يا بنت الناس .. وغضي بصرك وما تتماديش مع الأفكار والأحلام ..
   
   كم من درب نحسب أن فيه السعادة .. وهو مجرد أوهام.
  
"
74003,"
   ما هي المعجزة التي حدثت لك؟
  ","

   آهٍ يا آسك
   
   أنقذ الله حياتي !
   
   بعد أن وصلت لحدٍ الإكمال بعده بسعادة أقرب للمحال ..
   
   اللهم إني لا أملك ما أوفي به شكرك إلا حقيقة الاعتراف بالعجز ونعيم التلذذ في حضرتك بالذل وتمام المقام على التبرؤ من الحول والقوة إلا بك.
   
   اللهم لك الحمد .. عليك.
  
"
74004,"
   هنا بسط أشمل للفكرة ..
  ","

   https://m.facebook.com/story.php?story_fbid=2501530663260097&id=100002095644279&sfnsn=mo
  

  ألقاكم يا صحبة الجنة 💚
  "
74005,"
   يا شيخ
اكتشفت ان زوجي بيكلم بنات ع النت 
متزوجة من سنتين و عندي ولد
اعتذو و وعد بعدم التكرار و ان دي اخر فرصة
انصحني بالله عليك
  ","

   هناك احتمال من اثنين:
   
   - إما يكون تاب فعلا ورجع عن خطئه، ودي محتاجة صحة علاقة بينه وبين ربنا ثم إرادة صادقة وصحة علاقة بينك وبينه.
   
   - وإما يضعف ويقع تاني.
   
   وأنت بين خيارين:
   
   - إما تفصلي نفسك عن الزاوية دي تماما وتسيبي حسابه فيها لربنا .. يا يتوب بينه وبين ربه، يا يقع في شر أعماله، يا يلقى الله بذنبه وهو يفصل فيه.
   
   عارف طبعا ده خيار قاسي عليك جدا كزوجة مخلصة .. لكن السيناريو ده بننصح به في حالة لو تعامل الرجل كويس فعلا كزوج وكأب .. غير أنه ضعيف في هذه الزاوية. المواجهة المستمرة ستودي باستقرار البيت وهتدمر بقايا العلاقة الموجودة بينكم.
   
   بكرر ده بينفع في بعض الحالات بشرط إن تعامل الرجل يكون ممتاز معك كزوج ومع أولادك كأب.
   
   - تواجهي باستمرار وتسحبي بساط الثقة وتطلبي دايما دلائل أمان .. كإنك تاخدي موبايله مثلا منه (مش تجسس من وراه) تعملي مكالمة وتشوفي رد فعله وهكذا .. والخيار ده ممكن بينفع مع بعض الحالات اللي محتاجة مساعدة ونوع رقابة .. لكن في نفس الوقت لازم تكوني مستعدة لخيار الطلاق. لأن غالبا أنت معدتيش هتطمني، وهو هيتخنق من رقابتك (سيما لو لسه ضعيف) والطلاق هيكون نهاية المطاف بعد ما تتعبوا بعض .. وفي بعض الحالات هيكون صادق وهيجاهد يرجع تاني الثقة والأمان بينكم لين تطمني من جديد.
   
   - الطلاق .. وده هيكون بعد أخذ شوط طويل في الخيار التاني بلا فائدة، أو في حالة الرجل معدوم المميزات .. يعني لا صلاة ولا عبادة وضرب وشتيمة وسفالة وإهمال عاطفي للزوجة، وعدم مسؤولية ناحية الأولاد .. اللي هو يعني مفيش ميزة تخليها تصبر أو تتحمل أو حتى تبحث عن حل.
   
   طيب أي خيار من دول هو الصح ؟!
   
   محدش في الدنيا من حقه يفرض خيارا بعينه على أحد .. كل امرأة أدرى بطاقتها وتحملها وظروفها وما يناسبها بناء على حاجات كتير جدا ..
   
   وكل امرأة مش ملامة في هذه الحالة في أي من الخيارات !
   
   احنا ببنصح بس باللي بنشوفه الأنسب بناء على المعطيات.
   
   أما اللي يفرض حاجة بعينها ويتهم الباقي = فالصراحة نصاب وخراب بيوت.
   
   لأن كتير جدا بيكون الطلاق أخطر على المرأة وأذلّ لها من الاستمرار في وضع ظروفها وطاقتها تقبل الاستمرار فيه .. وكذا الاستمرار بيكون بمعنى الموت والفتنة لامرأة أخرى الطلاق بالنسبة لها بناء على طاقتها وظروفها نجاة وحياة.
   
   ما تسلموش دماغكم لحد .. لا أنا ولا غيري .. اسمحولهم يفكروا معاكم بس .. ثم أنتم أدرى.
  
"
74006,"
   طيب اعمل ايه في قلبي انا مش راضيه كده بكرامتي وعارفه اني بتنازل وهو بيشتغل اني بحبه ومقدرش ابعد عنه..اعمل ايه في قلبي 😭😭😭😭😭
  ","

   دي صاحبة السؤال !
   
   بيستغل إنه بيحبها ومش هتقدر تبعد عنه ..
   
   (يا رب اللي باعتين يشتموني يقرؤوا ويفهموا .. عدتم بتزودوها والله .. وللأسف يا ريت آراءكم مبنية على علم أو خبرة أو أي حاجة نقدر نتناقش فيها وأفهمكم بناء عليها).
   
   وأحب أقول لصاحبة السؤال:
   
   أنت في اختيار بين الكرامة وبين الذل (اللي أنت فاكراه حب) !
   
   هو نفسه من جواه بيحتقرك، وبيحتقر تمسكك الذليل ده بوجوده ..
   
   أرجو تفوقي قبل فوات الأوان.
  
"
74007,"
   هو معني كده انهم بيجبوا اووي ي شيخ 
ولا بس احتياج لحد جنبهم وبعده هيفرق معهم 
انا مجربتش شعور الحب قبل كده 
ولما بتكلم عن الحب بقول انه عمره ما يكون بالضعف ده وعمره ما يضعف صاحبه .. الحب قوي بنستمدها من الابنحبهم 
دعواتك ي شيخ 
ولخامسه طب  امتحان ورقه تانيه باطنه يوم التلات 
الله يسدد قولك 💚
  ","

   معاذ الله !
   
   الحب أطهر وأكرم وأرقى من كده بكتير ..
   
   ده تعلق مرضي .. لازم تفوق منه وتاخد القرار الصحيح، يا هتفضل شايلة الطين طول عمرها.
   
   الجماعة بتوع ليه كده ما يمكن كويس ويقدر يجمع بينهما = نقطونا بسكاتكم.
   
   والجماعة بتوع إجابتك شديدة = اركنوا جنبهم.
   
   أكبر معروف يتعمل فيها الوقت إن حد يخبطها على دماغها ويقولها فوقي والحقي نفسك .. قبل ما تندمي ندم عمرك.
  
"
74008,"
   ما هي أفضل طريقة للاعتذار؟
  ","

   وسط وفود السائلين .. أقف على استحياء !
   
   كعبد عصى أمر سيده .. ورجع وفي عينه نظرة اعتذار وطمع؛ لم يعرف أكرم منه قط.
   
   يا رب .. الذنوب لا أنافح عنها، والنعم لا أنكرها، والعذاب لا أتحمله ..
   
   يا رب .. هروح فين .. مليش غيرك.
  
"
74009,"
   أهو اول لما أسأل حضرتك سؤال هلاقي اجابه الختام..القاكم يا صحبه الجنه 💚
  ","
  😃
  
  ألقاكم يا صحبة الجنة 💚
  "
74010,"
   والله في إجابات بحس أنها طبطبة ع قلوبنا 
ربنا يجازيك خير
  ","

   وإجابات تانية خبطة تفوقنا !
   
   الله يرزقنا الحكمة .. ويسدد العمل، ويعفو عن الزلل.
  
"
74011,"
   انا مشكلتي اكبر من كده مخطوبه له وأهله عاوزينه يخطب واحده تانيه عشان في بينهم مصالح وقالي أنه هيتجوزها عليا وقلبي تعبان اوووي وانا متعلقه به جدااا ةمقدرش ابعد عنه لدرجه ان وافقت أن يكمل معايا برغم أنه هيتجوز واحده معايا مقهورة اوي يا ابي
  ","

   ما تعجبنيش كلمة أبي دي منك !
   
   ومعاذ الله تكون بنتي يوما بهذا الضعف وانعدام الكرامة.
  
"
74012,"
   انا عارفه ان حضرتك مش هرد..بس برده مش هافقد الامل 
انا محدش بيتقدملي خالص ياشيخ محمد..وبدأت افقد الامل ف اني اتخطب حتي..دلوقت انا كل م يبقي معايا فلوس اروح اجيب حاجات للجهاز واشيلها وببقي فرحانه بيها جداا،بس بعدها بقعد اعيط والوم نفسي اني بجيب حاجات واشيلها..
اعمل ايه ي شيخ ،ف ايدي حاجه اعملها..
  ","

   ادعي ربنا واستغفريه ..
   
   أكثري من الصلاة على النبي ..
   
   خلي لك علاقات اجتماعية في وسط المعارف والعائلة ..
   
   ما تزعليش نفسك خالص .. نصيبك هييجي في وقته ..
   
   واحمدي ربنا إنك بدينك وبصحتك .. ياما ابتلاءات لا يغني معها شيء في الدنيا ..
   
   عمر السعادة ما كانت بالزواج .. صدقيني ..
   
   ربنا يرضيك.
  
"
74013,"
   هيسيبنى يا شيخ بعد ما انخطبنا علشان واحدة منافقة
  ","

   اللي فاتك = فوتيه !
   
   واللي يحمّل = يشيل.
  
"
74014,"
   ياشيخ بالله رد
ولادعمتي غلطوا ف والدي وأهانوه إهانات لا توصف،وعمتي نفسهامشجعه ولادها على اللي بيعملوه دة،وكل دةبسبب اختلاف فالشغل لانه إبنها كان بيشتغل مع والدي .
وانا مش قادرة أتعامل معاهم أبدًا بسبب إهانتهم وتطاولهم على والدي اللي الناس كلها بتشهد له بالاحترام
هل كدةأخود سيئات عشان قطع صلة الرحم؟
  ","

   صلة الرحم لا تعني الإصرار على قرب من يتعمدون إيذاءنا والتجني علينا.
   
   لهم السلام في المناسبات وبس.
  
"
74015,"
   أصبت بالوسواس القهري 
ادع الله لي أن يثبتي وأن يقيني شر نفسي وشر الشيطان وكفره وأن يردني إليه ردا جميلا 
أتمني ترد ...
  ","

   آمين .. آمين .. آمين ..
   
   وأنصحك بزيارة طبيب نفسي بسرعة.
  
"
74016,"
   لسه مخطوبه من اسبوع شخص قريبي بيحترمني وشاريني بس انا مش مقتنعه بيه تماما مع انه كويس بشاهده الكتير
مشكلتي بفكر كتير جدا ومش مطمنه وخايفه من اي جديد حاسه بفتور بكل حاجه ف حياتي مش عارفه ارجع زي الاول مش عارفه اخد قرار ف علاقتي معاه مديه الامور اكبر من حجمها بكتر التفكير والخوف اعمل ايه
  ","

   استشارة نفسية.
  
"
74017,"
   انا زوجي كان مسافر وسافرت مرة زيارة ونزلت كنت حامل وولدت وقعدت 10 شهور بعيد عنه كنت بموت حرفيا وابني كان بكبر من غير ما ابوه يشوفوه شافوا وهو عنده 8 شهور لما سافرنا زيارة تاني وكنت بدعي ربنا انه ينزل معايا وما يفرق الشمل تاني والحمد لله نزل معايا ونزل نهائي وبعدين ده كفاية خروجة يوم الجمعة والشوي 😂
  ","

   مثلا 😃
  
"
74018,"
   قدمت فى معهد البيان لاعداد معلمات القران بس رفض اروح المقابله وقالى مش عاوزك تخرجى من غيرى وانتى كدا حافظه القران وراجعيه مع نفسك وخلاص ،اناصيدلانية قلتله دورلى على مدرسه ادرس فيها كيميا قالى ماشى ونيمنى على كدا ومسألش أصلا، يعنى رأى حضرتك يجددلنا وخلاص وامرى لله ؟!
  ","

   طبعا يجددلك ..
   
   وقدمي في المعهد .. وهو اللي هيوديك ويجيبك، مش هتخرجي لوحدك ولا حاجة ..
   
   اقنعيه واحدة واحدة ..
   
   المهم ما تبعدوش عن بعض.
  
"
74019,"
   شيخ انا مع زوجى فى السعودية بس زهقت الحياة ممله جدا وحضرتك عارف دوام طول اليوم ويرجع ينام منكرش ان اكيد وجودنا افضل له لكن انا حاسه حياتى بتضيع ف الفاضى ومعايا ابن لسه متمش سنه فحاسه بالتعب وبقنعه يخرجنا نهائى ويجيبنا زيارات وبتحجج بالرسوم لكن هو مش مقتنع اوى
انا كدا انانية والا عادى والا ايه افضل؟
  ","

   هو ده نمط الحياة عندك !
   
   إياك تفرطي في قربكم من بعض ووجودكم في مكان واحد ..
   
   اشغلي نفسك بأنشطة تحبيها .. التحقي بدار تحفيظ نسائية .. قسمي وقتك فترة وجوده في الشغل .. واستمتعي به ..
   
   وآخر الأسبوع اخرجوا وغيروا جو .. وجددوا نشاطكم ..
   
   الله يسعدكم ..
   
   معلش، مرحلة وهتتعودي بإذن الله.
  
"
74020,"
   كان بيحبني وغلط فيا جامد واعتزر ودلوقتي متقدم رسمي ليا ومكلم بابا
  ","

   حسب نوع الغلط وسببه !
   
   فيه درجة معينة من الإهانة ما ينفعش نستمر بعدها ..
   
   حتى لو سامحنا.
  
"
74021,"
   والدتي بتدعي لحضرتك واستاذ احمد سالم تلقائي من كتر مابقرألها اجاباتكم لأي سؤال 
ربنا يعزكم يارب ويبارك في حضرتكم ويزيدكن وينفع بكم.
دعواتك حضرتك
  ","

   الله يبارك فيها ويحفظها ..
   
   قبّلي يدها نيابة عني ..
   
   وخليها ما تنسانيش دوما من صالح دعائها.
  
"
74022,"
   السلام عليكم يا شيخ 
رايح أقابل والد البنت اللى عايز أتقدملها فى شغله بكره أتكلم فى ايه وايه الحاجات اللي اخد بالى منها وأنا مهندس متخرج بقالى سنتين واشتغلت شوية وللاسف حاليا قاعد من الشغل لكن فى مسابقه للشغل مقدم فيها وعلى أمل انصحنى 🤗
  ","

   الصدق منجاة !
   
   خليك واضح وبين إنك شاري .. وخلي كلامك محدد، وما توعدش بما لا تستطيع .. وفي نفس الوقت خليك متفائل ومستبشر ..
   
   ربنا يوفقك.
  
"
74023,"
   صيدلانية،مرت علي آذنة الحضانة اللي جنبنا وشكلتي علة لابنتها،وحسبتلها بسعر التكلفة،دمعت وقالت للشهر الجاي لما ينزل مرتبي،لفيتهم وقلتلها اعتبريهم هدية مني،فرحت اوي ودعتلي،لكنني اخاف من تكرار زيارتها،الحقيقة دفعت الادوية من مرتبي ولا يتوفر معي دائما فلوس زيلدة اعمل ايه؟
  ","

   تقبل الله منك ..
   
   ما تخافيش ..
   
   لو كررت الزيارة = لا تحملي نفسك فوق طاقتها ..
   
   فرج الله عنا جميعا.
  
"
74024,"
   ياشيخ متقدم لخطبتي شخص هو كويس لكن انا صليت استخاره ومحصلش حاجه وانا مش موافقه وانا مش مستنيه حد وانا مش عارفه اعمل ايه ولا انا مستنيه مين نصيحه ياشيخ ارجوك
  ","

   ما دام مفيش نفور = كملي.
  
"
74025,"
   السلام عليكم 
لو سمحت ياشيخ لو عايز ابلغ صاحبي اننا عايز اتقدم لاخته 
اجيبهاله ازاي لو عايز اعرف فيه موافقه مبدئية قبل مادخل البيت
  ","

   أنت عارف أنت غالي عندي ازاي .. واللي هقوله ده أرجو ما يأثرش على اللي بينا أبدا، مهما كان الرد ..
   
   أنا عايز أتشرف بالتقدم لأختك .. أنت شايف إيه ؟
   
   لو فيه موافقة مبدئية = هكون عند حسن ظنكم وزيادة بإذن الله.
   
   لو الموضوع مرفوض لأي سبب = هتفضل أخويا وصاحبي وحبيبي .. وانسى إني قلت حاجة في الموضوع ده.
  
"
74026,"
   من ساعة ما عرفت حضرتك و أنا أدركت فعلا صدق قول أمي ( اللي ربنا يحبه يحبب فيه خلقه )
أنا بقالي سنة متابعة حضرتك مسألتش غير مرتين كانوا أهم سؤالين عندي و حضرتك جاوبت مش مهم عندي تجاوب النهارده أد ما مهم عندي حضرتك تعرف أد ايه في ناس كتير ممتنة لحضرتك و بتدعيلك من غير ما تعرفك أسأل الله لك الجنة دوما
  ","

   ربنا يجبر خاطرك !
   
   الله يجعلني عند حسن الظن وزيادة ..
   
   فيه حروف صدقها بيوصلني فعلا .. وبعتبرها من البشريات التي أرجو الله أن ألقاه بها، خالصة لوجهه ..
   
   you made my day.
   
   (لا تكثروا علي بمثل هذا يا كرام .. خلوا الكلام كله لما نتقابل في الجنة، آمين ..
   
   المهم لا تنسوني من دعائكم).
  
"
74027,"
   ابو انس عايزه اشكرگ جداااا وبحمد ربنا مليوون مره اني متابعگ والله حصل موقف كدا عرفت اهميه متابعتك
  ","

   الله يسعدك ويحفظك ..
  
"
74028,"
   هو انا ابقي انانيه لو اتقدملي شخص كويس وانا وافقت عليه و انا اصلا بحب واحد بس هو ماتكلمش بس عارف اني بحبه 
كدا هبقي وحشه ؟
هل هظلم اللي معايا مع العلم اني قرر انساه و بعدت عنه لاني تعبت من علاقه مالهاش نهايه ؟
  ","

   انسي اللي فات .. واطوي صفحته للأبد ..
   
   وركزي مع من طرق بابك؛ فهو من يستحق قلبك.
  
"
74029,"
   واحدة جوزها أتجوز عليها علشان حب قديم هي مش متحمله الوضع ولا عارفه ترجع لطبيعتها زي الأول ولا قادرة تنفصل لأن في أطفال هو بيسافر برا وحاليا مسافر هو عاوز يبعتلها دعوة 3 شهور هي مش عاوزه تروح وفي نفس الوقت لو رفضت ممكن ياخد التانيه تعمل ايه في كل اللي بيحصل دا
  ","

   يا تكمل مع الاحتساب لله .. وتحافظ على بيتها وأولادها، وتاخد حقوقها من زوجها وتعطيه حقوقه .. وتسافر وتعيش، سيما ما دام بيعدل وبيتعامل كويس .. وتحمد ربنا إنها جت في كده مش في صحتها ولا صحة حد من العيال.
   
   يا تطلق.
   
   أي وضع غير كده = غلط وعذاب عالفاضي.
  
"
74030,"
   يمكن لو رديت عليا اعتبرها وسالة من ربنا اتأذيت لابعد الحدود اتأذيت وقلبي اتكسر.. وراجع يعتذر.. ومرضتش اسامح هل كدا انا وحشة ي شيخ؟
  ","

   إيه علاقته بك ؟
   
   وأذاك ازاي ؟
  
"
74031,"
   حقيقي و الله...
عن تجربة الارادة القوية و الخشية من الله و احساس ان الدنيا لا تساوي شئ و ان الصلاه هي الصلة بيننا و بين الله و حطي تحتها 100 خط  هذا اعتقد قدر كافي يخلينا نلتزم طول عمرنا بالصلاه
  ","
  ….
  "
74032,"
   الحب حقيقة ولا وهم ؟
  ","

   أجمل الحقائق !
   
   وأكثر المظلومين بتركيبه غصبا على الوهم.
  
"
74033,"
   بهدلنى يا شيخ عشان افوق لنفسى 
لسه عاملى بلوك وكلمته قالى هقول لاهلك لو مسبتنيش ف حالى رخصت نفسى اوى منهارة وعايزاك تبهدلنى ، كنت ماشية على كلامك يا شيخ لحد ما عرفته ونسيت كل حاجة يارتنى كنت فضلت مغلية نفسى
  ","

   فوقي وارجعي لرشدك ..
   
   استغفري وتوبي لربك.
  
"
74034,"
   عايزة ألتزم ف الصلاة😔
  ","

   لو عايزة فعلا = هتقدري !
  
"
74035,"
   يستقيم قلبى واستيقظ من غفلتى حال الحزن
واتوه حال العافية
هل اتمسك بالحزن وارضي به نصيبا حتى يستقيم حالى
  ","

   بل تتمسك بالاستقامة حتى لا يطول حزنك !
  
"
74036,"
   والدة خطيبي رافضة جوازنا مخطوبين من اكتر من سنة ورفضها وعندها بيزيد وباباه واخواته مغلطينها لكن ابتدوا يشيلوه ذنب حالتها الصحية وهو ومش لاقيين اي حل معاها وهو متأثر نفسيا جدا وبيقولي لازم ألاقي حل حتى لو هروح لشيخ أو ادعي اني تعبان عشان قلبها يحن عليه.. مبقتش عارفة اقوله ايه ولا افكر في حاجة
  ","

   الحل في الوضع ده ياخد قراره ويحطها أدام الأمر الواقع، لأن مش من حقها (ما دام مفيش سبب معتبر) تعمل كده !
   
   لكن يبدو إنه مش هيعمل كده .. بالتالي هيئي نفسك إن العلاقة مش هتستمر ..
   
   وأيا ما يكون اعرفي إن ربنا كاتبلك الخير بإذنه.
  
"
74037,"
   اكتر حاجة اتعلمتها مؤخرا 
هي ان الجواز مش هو الحل
لازم الواحد يجاهد نفسه و يعافر و يعف نفسه ما ينتظرش الجواز عشان يعف نفسه
لأن الجواز أعف مش العفة
و في كتير متجوزين و مفتنين 
خد بالك يا صاحبي 
غض بصرك 
ربنا يعينك و يعيني
  ","

   الله عليك 💚💚
  
"
74038,"
   دلوقتى يا شيخ انا شاب و لسه قدامى فترة طويلة جدا علشان اتجوز و فى تعب شديد و معاناة ف وسط الزمن ده ان الواحد يبعد عن المعصية و يحافظ على حدود الله و بصلى و بقرب من الله علشان موقعش ف معاصى و محرمات بس برده فى رغبة شديدة اعمل ايه علشان اخف عنى المعاناة دى و استحمل لحد الجواز ؟
  ","

   الله يعينك ويثبتك ..
   
   المجاهدة في هذه المرحلة = ستجد حلاوتها طيلة عمرك، بإذن الله.
  
"
74039,"
   الله علي كلامك الجميل ي شيخ ريحت قلبي والله بعد م قرات الاجابه دي فما بالك بصاحبه السؤال 💜عظم الله أجرك ورضي عنا جميعا 🤲
  ","

   يا رب .. يا رب .. يا رب ..
   
   ------------------------------------
   
   ألقاكم يا صحبة الجنة 💚
  
"
74040,"
   ياشيخ اقصد المشايخ مثلك مثلا معتقدش انك اذنبت ذنب كبير انما ذلات تغتفر والله اعلم
  ","

   لو كشف الستر = محدش هيسلم علي، مجرد سلام !
   
   يا حبيبي لا يغرك أحد بالله العظيم ..
   
   وما تغلوش في أحد فوق مقامه !
   
   كلنا متجملون بالستر .. وربنا يغفر لنا ما يعلمه منا، سبحانه وبحمده.
   
   مهما كان الكلام حلو .. والسمت جميل ..
   
   يظل كل الناس، كل الناس، كل الناس يجاهدون هواهم ونفوسهم الأمارة .. فينجحون ويسقطون ..
   
   وأفضلهم من لا تغره نجاحاته .. ولا تيئسه سقطاته.
   
   وبس.
  
"
74041,"
   مشكلتك ي شيخ انك مبتقراش كل الاسئله وانا كل يوم ببعت لحضرتك وبستني بس حضرتك مبتردش وحقيقي تعبت ..
  ","

   طيب قلي طريقة تخليني أقرأ 2000 سؤال كحد أدنى في اليوم ؟!
  
"
74042,"
   لو تسمح لي يا شيخ وصوبني ان كنت مخطئاً
الي في المواقف دي بيكونوا خايفين جدا لو حسوا ان في اي ردة فعل وبيكلموا لانهم بيفتكروا ان الطرف الضعيف موافق او خايف لكن لما بيبقى فيه ردة فعل بيخافوا جدا جدا وبيبقوا جبناء 
واسف ان كان كلامي تدخلاً  او في غير محله
  ","

   بالعكس، كلامك صح جدا !
   
   أحسنت .. أحسن الله إليك.
  
"
74043,"
   ذنوب المشايخ اكيد اقل من ذنوب العوام
  ","

   بلا مشايخ بلا عوام بلا بطيخ !
   
   لا يغرك أحد يا غالي .. إنما التقوى ما وقر في القلب وصدقه العمل ..
   
   وكم ممن تحسبونه من (العوام) عند الله بملء الأرض ممن يشار له بالبنان من (المشايخ) ..
   
   أف لهذه التصنيفات.
  
"
74044,"
   غ.س...
والله ياشيخ حسيت بقبضة وانا بقرأ...
ربنا ينجّيها ويحفظها ويحفظنا...وردك مناسب الحقيقة...لازم تحارب عشان تحافظ على نفسها...
  ","

   قبضة بس !
   
   ربنا يحفظنا وذرياتنا .. ويخرجنا منها بالستر والسلامة ..
   
   الله المستعان.
  
"
74045,"
   كدا أنا عرفت مهمة الأخصائي النفسي اللي انا رافضاها
  ","

   من أعظم الحاجات في الدنيا !
   
   المهم فيها الحكمة والعلم ..
   
   ما يكونش هو نفسه محتاج علاج نفسي.
  
"
74046,"
   اتقى الله فى ملابسك .. هدانا الله وإياكم .
  ","

   هش يا بابا.
  
"
74047,"
   طب تقفل ع نفسها كويس 
ومتلبسش قدامهم حاجات مش حشمه 
وتذكرهم دايما بربنا وهيا قاعده وسطيهم 
ربنا يصلح الحال ....
  ","

   بس يا ماما.
  
"
74048,"
   صعب تواجه أهلها جدا هتقولهم أي وأيه موقفها بعد ما تقول كده
  ","

   خيابة وقلة عقل مش عاوز الله يكرمكم !
   
   موقفها إنها هتكبر في عين نفسها وتحافظ على روحها ..
   
   يغور أي حد بعد كده.
  
"
74049,"
   مخطوبه وهتجوز وشقتى هتكون لسه مخلصتش وهسافر مع خطيبى فى الاول وبعد ما ارجع خطيبى شارط عليا اقعد فى بيت اهله وهو معاه اخوات اولاد ومش عايزنى اروح بيت اهلى على طول قلتله اسبوع هنا واسبوع هنا زعل ومرضيش
ينفع كدا يا شيخ ومين الصح فينا
  ","

   حقه يشرط .. وحقك توافقي أو ترفضي !
   
   نصيحتي أنا:
   
   بيت العيلة مرفوض.
   

    https://m.facebook.com/story.php?story_fbid=2408763455870152&id=100002095644279&sfnsn=mo&d=n&vh=i
   

"
74050,"
   انا شاب حافظ قرآن  وبحفظ زمايل ليا قرآن
هل انا كدا ياشيخنا منافق وبحب الرياء
انا قلقان اوي
  ","

   دعك من هذا الوسواس.
  
"
74051,"
   متاكده انهم اخواتك من لحمك ودمك 
لا حول ولا قوة الا بالله ربنا يهدي بقينا نشوف العجب
  ","

   بنشوف أوسخ من كده للأسف !
  
"
74052,"
   مش هعرف اتكلم هخاف او يمكن محدش يصدقني او هعمل ف البيت غم
  ","

   طيب افهمي مني كويس ..
   
   حل اللي أنت فيه الوحيد هو المواجهة والرفض .. ولو وصلت للعنف .. لو وصلت إنك تحطي تحت مخدتك صاعق كهربا تربي به أي حيوان منهم !
   
   وبابك أصلا لازم يتقفل عليك من جوه وأنت نايمة .. وتاخدي بالك من لبسك في البيت عموما ..
   
   إياك تسكتي أنت .. وإياك تعملي اعتبار لأي حد إلا نفسك.
   
   لو فضلت في الخوف اللي أنت فيه ده = يبقى استعدي لعقدة ومرض نفسي هيفضلوا معاك لغاية ما تموتي.
  
"
74053,"
   ينفع أواجه والدتي بإني عارفة انها بتكلم حد انا ببرها والله بس مابقتش قادرة اكون طبيعية ابدا وهي دايمت بتقول ان قلبي جامد بس ماتعرفش السبب انا ساكتة عشان مش عايزة حاجة بينا تتهد بس بجد مش قادرة والدنيا صغرت في عيني مش قادرة اصدق انها بتعمل فينا وفي نفسها كدة مش قادرة ابقى انسان طبيعي بعد اللي شوفته
  ","

   اسمعي ده:
   

    https://www.facebook.com/m.atiia.soliman/videos/1806787436067760/
   

"
74054,"
   اخواتي الولاد بيتحرشوا بيا وانا نايمه وبيلمسوني وبقوم مفزوعه م النوم بلاقي حد فيهم جنبي انا بحس بلمساتهم اعمل ايه ومينفعش اواجه حد فيهم ف البيت ولا اتكلم
  ","

   ليه ما ينفعش ؟
  
"
74055,"
   هو كل الناس مذنبة فعلا يا شيخ؟
  ","

   لا أحد يخلو من ذنب !
   
   لكن التقوى بالثبات على التوبة.
  
"
74056,"
   ضع صورة للمنظر المفضل لديك.
  ","

   من شوية .. مع أمطار فيلادلفيا، والبرد الذي أجربه هكذا لأول مرة ❄❄
  
"
74057,"
   هو لو صديق وصلت معاه لعدم الارتياح لأكتر من سبب. هل يحق لنا البعد. الصداقة بالغصب ما لهاش طعم يا شيخ
  ","

   مش لازم يفضل صديق .. ومش لازم تقاطعه !
   
   ممكن تنقله لدايرة أوسع .. وهي الزمالة مثلا ..
  
"
74058,"
   انا شاب عندى كانسر وعايز اتجوز ومش عارف اعمل ايه
  ","

   الله يسلمك ويعافيك ويعوضك كل خير ..
   
   لعلك تجد مناسبة لظروفك بإذن الله ..
   
   أنصحك بمحاولة الانضمام لمجموعة من مجموعات الدعم ..
   
   وابقى طمني عليك.
  
"
74059,"
   هل كنت تتمنى أن تستطيع قراءة أفكار شخص ما؟ ولماذا؟
  ","

   بعض الخوارق (لو حدثت) ستكون وبالا على صاحبها !
   
   تخيل أنك أوتيت مقدرة سماع خواطر الناس وقراءة ما يدور في صدورهم ..
   
   قد يستهويك الأمر للوهلة الأولى .. لكن لو تأملت لتبينت أنك لن تخرج من الدنيا بصديق أو حبيب !
   
   لن تنخدع لبسمة، ولن تلين لحلو الكلام .. لن تنسى ما خبأه صدره يوما، ولن تستطيع تجاهل ما تقرؤه الآن ..
   
   سبحان من بالستر جمّلنا لبعضنا .. وسبحان من يعلم البواطن ولا يعجل لعجلة أحدنا ..
   
   وطوبى لمن في حياته وفيّ .. لو اطلع على قلبه لقال: ما ازددت فيك إلا يقينا.
  
"
74060,"
   انا ام لاتنين رضع الفرقةبينهم سنة وشهر بالظبط .. باعمل معاهم مجهود جبار .. مش بنام ومش بارتاح وبتاخر ف حق ربى وف حق نفسى .. والله انى ب اعيط بالدموع م التعب .. سؤالى بس هو ده كله ليه جزاء عند ربنا بالذات انى مقصرة ف حقه؟؟؟؟؟
  ","

   شفت سؤالك من أمس بعد ما قفلت .. وفضلت فاتح عليه عشان ما يضيعش في الزحمة؛ لأن يهمني جدا أجاوبه !
   
   يهمني أقف مع أنبل وأطيب وأكرم أنواع العطاء البشري .. عطاء الأم.
   
   اللي بتعمليه مش له جزاء وبس .. بل يحبه الله ويشكره لك ويوجب لك بإذنه رحمته جزاء رحمتك هذه ..
   
   اوعي تكوني فاكرة إنك بتتعبي عشانهم ولادك وبس .. بل ربنا رحيم يحب الرحماء، كريم يحب الكرماء .. وإذا كان في كل ذات كبد رطبة أجر فكيف بمن تحوطيهم بحنانك ورعايتك لينشأوا يوحدوا الله !
   
   حافظي المهم على الفرائض في وقتها .. شغلي دايما قرآن ..
   
   وما أنت فيه من أعظم النوافل !
   
   لتعبك بالنهار كالصيام .. ولسهرك بالليل كالقيام ..
   
   يا أمهات الدنيا .. أنتم في حياتنا من نفحات الجنة.
  
"
74061,"
   هو فى شروط معينه عشان حضرتك تجاوب ع الاسئله ى شيخ؟
  ","

   أبدا !
   
   ألحق أشوفه وتكون إجابته حاضرة ..
   
   زي ده 😃
   
   عشان أقول:
   
   ألقاكم يا صحبة الجنة 💚
  
"
74062,"
   السلام عليكم يا شيخ اثق براي حصرتك ياريت تجاوبني ، انا امي متوفيه وابي تزوج بعدها ولظروف ما دلوقتي عايش معانا اخنا بس زوجته لسه ع زمته هل واجب عليا اخدمه ولا مسؤول من زوجته ؟
  ","

   ممكن أفهم أي درجة من الغضب أو الحزن أو القسوة أو النكران توصلك إنك تسألي سؤال زي ده ؟!
   
   مش عايز أتسرع بحكم ..
   
   بس فعلا إيه يخلي بنت تسأل سؤال زي ده عن أبيها ؟!
  
"
74063,"
   يا أخى رفع الله قدرك فى الدنيا والآخرة .. لا أُثنى عليك هنا ولكنى ورب الكعبة سأدعوا لك فى سچودى .. رُوح ربنا يحبك ويرضى عنك والله كلماتك تُسعدنا وتبث فى الخير ..
  ","

   يا رب .. يا رب .. يا رب ..
   
   الله يسعدك 💚
  
"
74064,"
   مدام فيه بيصلوا ومرفوضين أو وحشين يبقي مخدش الصلاه مقياس بينهم ولا أنا غلطانه 🙄
  ","

   الصلاة الأساس اللي نبدأ بعده نفكر ونقيم الاختيار مناسب ولا لأ !
   
   الصلاة زي سحب المظروف يعني للتأهل لدخول المناقصة أصلا !
   
   تذكرة الدخول ..
   
   أفسر أكتر من كده ازاي 😟
  
"
74065,"
   يعني لو. حد بيصلي واخلاقه ضيقه مثلا وكده ده يترفض واحنا هنتاكد ازاي.. كنت حضرتك قولت اهم شي الصلاه لو بيصلي في امل لي حاجه تتصلح 😢
  ","

   أهم حاجة الصلاة .. لكن مش لوحدها !
   
   يا رب نفهم عربي كويس.
   
   اسمعوا ده عموما:
   

    https://www.facebook.com/m.atiia.soliman/videos/1349637431782765/
   

"
74066,"
   ف رأيي ياشيخنا 
ماذا لو كان اصلاحه ع يديها ، رأت فيك الخلق  ف لماذا لا تجرب ف الخطبه 
لو كل اللي بيعمل غلط المجتمع رفضه هيزيد فى غلطه ، ممكن تكون رساله من ربنا 
والله اعلم
  ","

   ما هو الرأي ده حضرتك هو اللي بسببه بيوت كتير خربانة .. وتفاجأ المرأة الصالحة أنها في عصمة رجل فاجر !
  
"
74067,"
   سلام عليكم ياشيخ باختصار انا معُجب بواحده معايه ف الجامعه بس الحمدلله بفضل الله ده بيني وبين نفسي حتي بغض بصري عنها عشان ان شاء الله ناوي خير بس  لو شوفت غيرها ممكن اعُجب بيها عادي بس طبعا مش نفس الدرجه ده بيضايقني جدا وخايف قدام ف الزواج من الحته دي فا اعمل اي؟
  ","

   عش أيامك ومرحلتك .. عشان غالبا هتتجوز واحدة تالتة خالص !
   
   ما تركزش كتير يا غالي مع مشاعر الفترة دي.
  
"
74068,"
   في فيديو اسمه غلي نفسك زي كن رجلا كدة؟
  ","

   دي سلسلة اللايفات كلها .. اتسلى فيها:
   
   اصنع عالمك الخاص:
   

    https://www.facebook.com/m.atiia.soliman/videos/1300931739986668/
   

   غلّي نفسك:
   

    https://www.facebook.com/m.atiia.soliman/videos/1305808432832332/
   

   كن رجلا:
   

    https://www.facebook.com/m.atiia.soliman/videos/1312807958799046/
   

   فاستقيما:
   

    https://www.facebook.com/m.atiia.soliman/videos/1321356817944160/
   

   لأن الحلال أجمل:
   

    https://www.facebook.com/m.atiia.soliman/videos/1333654656714376/
   

   لماذا نتزوج، ومن نتزوج ؟! :
   

    https://www.facebook.com/m.atiia.soliman/videos/1349637431782765/
   

   من أول نظرة:
   

    https://www.facebook.com/m.atiia.soliman/videos/1366156033464238/
   

   لقاء مفتوح:
   

    https://www.facebook.com/m.atiia.soliman/videos/1373121009434407/
   

   كرسي الاعتراف:
   

    https://www.facebook.com/m.atiia.soliman/videos/1383095715103603/
   


    https://www.facebook.com/m.atiia.soliman/videos/1383115048435003/
   

   الحب .. أيها الزائر المنتظر:
   

    https://www.facebook.com/m.atiia.soliman/videos/1427942897285551/
   

   لا تذكره أبدا .. لا تتجاوزه أبدا:
   

    https://www.facebook.com/m.atiia.soliman/videos/1454248847988289/
   

   فرصة:
   

    https://www.facebook.com/m.atiia.soliman/videos/1469011923178648/
   

   ذكريات:
   

    https://www.facebook.com/m.atiia.soliman/videos/1482898151790025/
   

   النسيان قرار .. مش زرار:
   
   ( ١ / ٢ ) :
   

    https://www.facebook.com/m.atiia.soliman/videos/1527835560629617/
   

   ( ٢ / ٢ ) :
   

    https://www.facebook.com/m.atiia.soliman/videos/1527841867295653/
   

   توضيح الواضحات:
   

    https://www.facebook.com/m.atiia.soliman/videos/1564614870285019/
   

   خايف أظلم:
   

    https://www.facebook.com/m.atiia.soliman/videos/1626517180761454/
   

   أنت مش بابا:
   

    https://www.facebook.com/m.atiia.soliman/videos/1806787436067760/
   

   قرارك أنت:
   

    https://www.facebook.com/m.atiia.soliman/videos/1969550863124749/
   

   قواعد في الابتلاء:
   
   ( ١ / ٢ )
   

    https://m.facebook.com/story.php?story_fbid=2360240840722414&id=100002095644279&sfnsn=mo
   

   ( ٢ / ٢ )
   

    https://m.facebook.com/story.php?story_fbid=2360262407386924&id=100002095644279&sfnsn=mo
   

"
74069,"
   شيخي ارشدني.. متقدملي شخص خلقه رحيم وطيب بس مش منتظم ف الصلاه اوي وهو اعترف بذلك ونفسه اساعده ينتظم و بيشرب سجاير وبدأ يخفف من ساعت م اتقدم بس انا خايفه جدا وجوايا خوف رهيب منه بعد الجواز ل يبقي وحش...  اعمل ايه؟؟  وانا مرتحاله جدا
  ","

   رأيي = لأ.
   
   من لا يوفي لربه كيف يوفي لك !
   
   طب هل فيه ناس بيصلوا وأخلاقهم زبالة ؟
   
   فيه.
   
   والاتنين مرفوضين.
  
"
74070,"
   يااه سنتين 
مع كده ان غلي نفسك عدى عليه سنتين برضه 
سنتين من الثبات والتغير التام ولله الحمد ومكملة مع كتاب صحبة الجنة 🌸
شكرا على وجود حضرتك 
رزقك الله سعادة الدارين يا شيخنا 🌸
  ","

   الله يتمها ويديمها .. وينفعنا بها في الدارين ..
  
"
74071,"
   السلام عليكم شيخنا الجليل ^^
بعد اذن حضرتك عندي سؤال ملح .. زوجي ""عاقدين"" جالو شغل ف معرض هيكون موجود هو وبنت معاه ف المكان لوحدهم طول الشغل .. انا قلت لا مش موافقه لو كان معاكو شخص ٣ ماشي .. بيقولي اطمني مش هنتكلم غير ف الشغل وبس .. هو وسيم ما شاء الله واي حد بيتكلم معاه بيحب يتكلم عشان بيسمع كويس
  ","

   أصري على الرفض !
   
   بس لله أولا، ثم بثقة في نفسك وفيه .. مش بغيرة ونكد عشان موقفك ما يبقاش ضعيف.
  
"
74072,"
   ي مولانا لسه متفرج ع فيديو (كن رجلا )هوا صحيح م سنتين بس عظيم جدااا ..ربنا يسعدك ويباركلك ويفرحك ي أبو أنس 💙
  ","

   الله يسعدك حبيبي 💚
  
"
74073,"
   القصة دي لازم كل فترة ادخل عند حضرتك اقرأها على قد ماهي حزينة علي قد ماهي حلوة جدا وبحبها جدا.. فيها كمية حب مش طبيعية.. مش مستوعب ان في حد كده والله !!
  ","

   أبشركم !
   
   تزوج من كم شهر ولله الحمد .. وأحسب أن الله عوضه خيرا ..
   
   الصدق عاقبته خير .. كل خير.
  
"
74074,"
   بقالي سنتين ببعت لحضرتك ..
انا فقدت الامل انك ترد عليا والله 💔
زيك زي اي حد خذلني .. 
مش هبعت تاني ..
الله يسعدك ..
  ","
  🥺
  "
74075,"
   ياشيخ لو حد زيها واتخطبت لواحد تانى هتعرف تتجاوز الاول ولا هتفضل واقفه عندو بالله ترد
  ","

   هتتجاوزه .. وتحمد ربنا كمان إنه نجاها منه !
  
"
74076,"
   انا بحب زميلتي عمري ما كلمتها وبدعي ربنا في كل ركعه تكون من نصيبي هيا عارفه اني بحبها خايف متكونش من نصيبي ي شيخ فيدني بالله عليك
  ","

   كن رجلا !
   

    https://www.facebook.com/m.atiia.soliman/videos/1312807958799046/
   

"
74077,"
   شيخ حضرتك حاطط اللوم كله علينا ك بنات لي ..؟!، لي مش بتقول عِقاب الشاب اللي بيوعد البنت ويسيبها ف نص الطريق لي مش بتقول عقاب الشاب اللي بيعلق البنت بيه لي احنا اللي غلط لولاهم مكناش وصلنا للمراحل دي
  ","

   طبعا الغلط على البنت !
   
   هو عيّل .. ليه تفتحي بابك لوعود العيال ؟!
   
   اللي عايزك هيدخل من باب بيتك ..
   
   أي حاجة غير كده = تستاهلي اللي يجرالك ما دمت صدقتيها واتعلقت بها.
   
   (مش ببرأ الشباب من المسؤولية .. بس بعرفك إنك منوط بك في الأساس تغلّي نفسك، وتحفظي قلبك).
  
"
74078,"
   ايوة انا وشكرا ولله علي دعوتك دي اوي انا هنام مبسوطة بسببك⁦❤️⁩
  ","

   الحمد لله رب العالمين.
  
"
74079,"
   اني مهزاه يباشا😂 انت غسلتني ولله 😂
  ","

   لو أنت صاحبة السؤال = يبقى حمدا لله على سلامتك ..
   
   كده أنت أول الطريق الصح ..
   
   انسي .. واحمدي ربنا إن كل حاجة بانت بدري ..
   
   ربنا يعوضك خير .. كل خير.
  
"
74080,"
   ياشيخ قولها الدنيا مابتقفش على حد هي مش هتموت من غيره وانها هتكون مبسوطه وراضيه مع نصيبها اللي ربنا كاتبهولها وهتستغرب نفسها على ما كانت عليه
  ","

   أرجو ربنا يعينها ومن مثلها على هذا الضعف وذوبان الكرامة في بوتقة التعلق المرَضي !
  
"
74081,"
   بالله ترد بقي انا اتخطبت لحب عمري الشخص الي اتمنيته زميلي ف الكلية كانت علاقة مش ف النور لمدة سنتين بس من غير اي تجاوز حتي السلام مكنتش برميه عليه فركشنا من تلات شهور لسبب تافه كان واحد تاني طول الوقت بيحاول يثبت لاهله انه مش دلدول وجامد اوي عدي تلات شهور عالانفصال هموت من القهر وهموت واكلمه انصحني
  ","

   إيه رأيك تروحي تبوسي إديه وتقوليله أرجوك خليك جنبي ؟
   
   بهدلني زي منت عاوز .. امسح بكرامتي الأرض .. المهم خليني جنبك ؟
   
   ده كويس ؟!
   
   سبحان الله ..
   
   سؤالك ده يتحط في الثريد اللي فات بتاع بحبه وبدعي به ليل نهار ..
   
   بتعلقوا نفسكم بحبال دايبة .. ومظاهر الله أعلم وراها إيه !
   
   بس الغريب إنه حتى بعد ما بان لك إنه مش باقي عليك ولا شاريك لسه هتموتي وتكلميه !
   
   أنت تسمي ده إيه ؟
  
"
74082,"
   هو ف ايه يجماعه ! انا تعبت للشيخ والله ،، انتوا مش عايزين تستوعبوا ليه ومصممين تسألوا نفس الاسأله بصيغ مختلفه !!
  ","

   أومال لو قرأت باقي الأسئلة !
   
   لولا المسؤولية ولولا تفهمك لطبيعة الضعف الإنساني = فعلا تفقد القدرة حتى على مجرد التعاطف.
   
   إصرار أعمى على تكرار نفس الأخطاء بنفس السيناريوهات ..
   
   وهم ساذج بإنهم دايما مثال مختلف ..
   
   وهم مجرد ترس صغير في منظومة خداع الشيطان !
   
   اللهم اهد واحفظ وعاف واعف.
  
"
74083,"
   وانا بردو والله فضلت ف القرف ده سنتين كاملين بس الحمد لله فوقت ودلوقتي لما بشوفه بستغرب وبقول انا ليه كنت مقللة من نفسي اوي كده ولما بفكر ب عقلي حرفيا لو حتي اتقدمللي دلوقتي مستحيل اوافق عليه .. غلي نفسك
  ","
  ….
  "
74084,"
   ضحكتني يا شيخ😂😂😂 مفيش فايدة
  ","

   الصورة مقصودة تماما والله .. مش عشان الضحك بس !
   
   عشان تعرفوا إنكم بتعملوا من الوهم سجن كبير توقفوا عليه حياتكم ..
   
   والموضـوع في الأساس تافه للغاية.
  
"
74085,"
   الفراااااغ يا بنات اقسم بالله الفراغ قاااتل حرفيًا وهو سبب كبير في كل البلاوي دي اشغلوا اوقاتكم بحجات مفيدة ادرسوا اتعلموا دينكم اتعلموا لغة جديدة .. استغلوا عمركم في حجات تنفعكم دنيا ودين بدل العك ده 🙄
  ","

   عاش 👍
   
   أيوه كده .. اظهروا وبانوا .. عرفوا المستجدين ..
  
"
74086,"
   بتمنى تنزل كلامى ياشيخ اناكنت زيكم كنت بعيط لو مردش ومريت بحاله وحشه لدرجه أهلى عرفوا أنا دلوقت ال برفضه اطلبوا القوه من ربنا واعرفوا الحقيقه ال بتحبوه دا مش ملاك دا بشر ربنا ساتره بس ربنا لو طلبتى قوه هيقويكى اهم حاجه غيرى افكارك
  ","
  ….
  "
74087,"
   نصيحة مني انا قعدت في الموضوع ده ٤ سنين وما خدت الا اني عذبت نفسي وفضلت مش شايفه الفرص اللي حواليا 
ولسه من قريب فايقة وادركت قيمة نفسي وافتكرت كلام الشيخ ""غلي نفسك"" واني محبش حد مش شايفني اصلا 
الحمدلله
  ","
  ….
  "
74088,"
   طب في واحد بحبه بيني وبين نفسي بردو وبدعي ربنا يكون من نصيبي ويكون خير ليا واكون خير ليه بدعي ربنا ف كل ركعه بركعها و مش قادرة اتخيل فكرة انه ممكن ميكونش من نصيبي وبعيط لنا بفكر ف كدا
  ","

   أحب أقولك إنه بنسبة 99.9 % مش هيكون من نصيبك !
   
   وأحب أقولك إنك بتحرقي أيامك عالفاضي ..
   
   وأحب أقولك إنك أنت اللي عملت في نفسك كده .. محدش ظلمك.
   
   ويا رب تفوقي بسرعة ..
   
   (معلش لو هتشوفي كلامي قاسي .. بس اللي رايح يرمي نفسه تحت القطر لازم يتزق بعنف يمكن نلحقه).
  
"
74089,"
   ولذا شرع الله غض البصر عشان العك ده كله وامرنا بضوابط الاختلاط
  ","
  ….
  "
74090,"
   الغريبه ان اللي بنتعلق بيه وندعي ومعتقدين ان مفيش زيه اتنين ..لاحتنال كبير لو قربت منه واتعاملت معاه شخصيا هتكتشف بلاوي ..والله بتحصل
  ","

   مش بتحصل بس !
   
   ده الأعم الأغلب أصلا.
  
"
74091,"
   ملناش سلطان ع قلوبنا يا شيخ !
  ","

   هذا كلام ضعفاء الإرادة .. قليلي العقل .. للأسف !
  
"
74092,"
   طيب ماهو انا مابعرفش قبل ما اتعلق اذا كان ليا ولا لا
  ","

   يا سلام عليك !
   
   ما هو عشان كده بنقول لحضرتك:
   
   "" غلّي نفسك ""
   
   وما تسيبيش قلبك للأحلام والأوهام.
  
"
74093,"
   فى شخص بيحبنى اووى بقاله 6سنوات ودايما بيتمنالى الخير وهو شخصيه كويسه وناجح جدا بس انا مش قادره احبه  مش عارفه ليه وحاولت بس معرفتش 
اعمل اى
  ","

   تغلقي هذا الباب .. للأبد.
  
"
74094,"
   شيخ .. قولي حاجة تعلمني الصبر !

انا راضية بكل وحش حصل ليا .. بس عايزة حاجة تصبرني ..
  ","

   اسمعي ده:
   
   قواعد في الابتلاء:
   
   ( ١ / ٢ )
   

    https://m.facebook.com/story.php?story_fbid=2360240840722414&id=100002095644279&sfnsn=mo
   

   ( ٢ / ٢ )
   

    https://m.facebook.com/story.php?story_fbid=2360262407386924&id=100002095644279&sfnsn=mo
   

"
74095,"
   واحدة تانية 
لو حلمت ان اللي بحبه اتجوز واحدة تانية ؟
  ","

   ربنا يسعده !
   
   ويعافيك وتعرفي تغلّي نفسك وتفوقي كده وتعيشي حياتك.
  
"
74096,"
   يعني الدعوة مش هتستجاب ؟
طب لي ربنا مش بيستجاب لحاجة بحبها طيب ؟
  ","

   لاااا !
   
   دنتم لسه عايزين تتعلموا ألف باء كده ..
   
   عموما الموضوع ده مهروس كتير في كلامي ..
   
   اسمعي ده:
   

    https://www.facebook.com/m.atiia.soliman/videos/1305808432832332/
   

"
74097,"
   غير السائله 
هوه احنا ليه بنتعلق بناس مش لينا ..!!؟
  ","

   عشان بنستهبل !
   
   (من الآخر والله واختصارا لكلام كتير).
  
"
74098,"
   مع انك عمرك ماجوبت ع سؤال من اسئلتي بس بجد بحترمك جدا ونت اكتر من معلم ربنا يجزيك كل خيير 💙
  ","

   الله يسعدك 💚
  
"
74099,"
   شيخ بحب واحد جداااا وبدعي كل ركعة يكون من نصيبي وبعدها بكام شهر حلمت انه متقدملي هل دي إشارة ان الدعوة هتستجاب ؟
  ","

   لأ !
   
   دي إشارة إنك بتعذبي في نفسك بحاجة ما تعرفيش هتكون خير ولا لأ.
  
"
74100,"
   ياشيخ مش الحب نصيب ليه نضيبنا نحبهم وهما ميخبوناش ليه رزقنا معاهم ورزقهم مش معانا
  ","

   مش نصيب ولا رزق !
   
   ده ضعف وهروب وملأ فراغ بمشاعر عابرة، لا أساس لها تقوم عليه.
  
"
74101,"
   مين صاحبك؟
-عموما وليس اسما-
  ","

   اللي أكون معاه على طبيعتي !
   
   مستغنيا عن التبرير .. آمنا من الغدر.
  
"
74102,"
   انا معجبه بواحد من زمان ""بيني وبين نفسي بس"" دلوقتي هو خطب و ده مأثر فيا جداً وبيتقدملي ناس شخصيتهم كويسه بس غصب عني بقارنهم بيه، أتجاوز الشخص ده إزاي؟
  ","

   إنك تفكري صح !
   
   وتحكمي عقلك على مشاعرك الساذجة .. وتفهمي إنك بس اللي هتدفعي تمن ظلم نفسك ده.
  
"
74103,"
   اللايف كان مُفيد جداً ، صليت الفجر ووجدته وشاهدته ، ماشاء اللّه ، استفدت كتير منه جزاك الله كل الخير :'))
  ","

   الله يسعدك ويبارك فيك ..
   
   بإذن الله قريبا نعمل لايف لنا .. ندردش شوية.
  
"
74104,"
   حضرتك قولت في الكتاب ص15 إن بعض القلوب مهما احتاجت للحب هيكون ابتلائها في الحرمان منه! طب ده عشان القلب متعلق بغير الله و لا ليه؟
  ","

   عشان مش نصيبها !
   
   زي المال والصحة والشهرة ..
   
   وحاجات كتير بنحبها .. بس ممكن ما تكونش من نصيبنا.
  
"
74105,"
   والله ياشيخ ربنا يجازيك كل خير عن اي تعب شوفته ويجازيك خير عنا إحنا اتعلمنا وهنفضل نتعلم منك وتأكد ان وراك رجاله هيفضلوايدعولك إلي أن ما  شاء الله💚
  ","

   الله يجبر خاطرك !
   
   تعليقاتكم على الإجابة دي لمستني جدا ..
   
   أعدت قراءتها كثيرا .. وأبكتني كما أبكتكم ..
   
   غير أنه بكاء شكر واستبشار !
   
   الحروف دي بعتبرها من أصدق ما كتبت في حياتي .. ومستحيل كانت تخرج إلا وسطكم أنتم ..
   
   لا حرمتكم .. ولا حرمنا الله تمام نعمته ودوامها ..
   
   ألقاكم يا صحبة الجنة 💚
  
"
74106,"
   تفتكر في امل ؟
  ","

   لولا الأمل = لما طمعنا في الجنة !
   
   الأمل والإيمان لا ينفكان.
  
"
74107,"
   دمت لنا نبراسًا نتعلم من بين سطوره الحب كما ينبغي أن يكون مُصانًا طاهرًا إما بالصمت وإما حلالا ظاهرًا ودامت كلماتك محفورة في أذهاننا "" غلي نفسك "" و "" كن رجلًا "" تلك المعاني الصادقة التي يستتر الحب في كنفها مغلفًا بحياءه وبحمرة خجله العفيفة ، اسأله أن يجازيك من فضله على إفادتك لي كشخص وكمستشارة أسرية
  ","

   شرف لي يا فندم .. رفع الله قدرك.
  
"
74108,"
   انا كنت واقعه ف نفس المشكله بردو بس مع الوقت قدرت اتحكم ف مشاعرى وسبحان الله محصلش نصيب بس وقتها كان الضرر النفسى اقل وقدرت اتخطاه الحمدلله
  ","

   الحمد لله ..
   
   قيمة الإيمان إنه بيخلينا نكمل حتى لو فقدنا حاجة مكناش نتخيل الحياة بدونها !
   
   المهم ألا نضل طريقنا لرضا ربنا.
  
"
74109,"
   بحب خطيبي لدرجة الاكتئاب لما افكر انه ممكن يبعد لاي سبب ..انصحني
  ","

   حب غير صحي !
   
   لازم تعرفي ترشديه .. عشان لا يخنقك ولا تخنقيه.
   
   ومحتاجة أصلا تقوي إيمانك عشان يكون عندك استسلام لفكرة القضاء والقدر.
  
"
74110,"
   ياشيخ بانهار داخلياً ، رمم الروح بكلمات تُجازي بها خير يوم الجزاء
  ","

   الروح لا ترممها مجرد كلمات .. ولا ينفعها سلوك هذا الدرب من الشكوى !
   
   الأمر يحتاج لاستعانة صادقة .. ورضا عميق يولده الإيمان وحسن الظن.
  
"
74111,"
   ما الشيء الذي يجعلك مميزًا؟
  ","

   أني لا أرى نفسي مميزا !
   
   ليس عندي شيء على الحقيقة إلا ستر الله.
   
   وهذا أغنى الغنى.
   
   اللهم تمامه، ودوامه.
  
"
74112,"
   من اين بدأت رحلتك لمعرفة الله سبحانه وتعالى؟ وما هى نقطة التحول فى حياتك؟ انا لا اريد التطفل عليك سيدى اذا اردت ف أجب وان لم ترد فكأنك لم تر شيئا🌹
  ","

   بدأت رحلتي مذ نفخ فيّ بقدرته الروح !
   
   وكلنا يملك في حياته أكثر من نقطة تحول .. يحسبها فارقة في مشواره ..
   
   أول نقطة أذكرها: ذلك الحب الذي ربيت عليه في كل التفاصيل بين أبي وأمي ..
   
   إذن الحياة بسيطة، بلا مشاكل.
   
   ثم: أول مرة قدمني فيها جدي لأقرانه من حفاظ القرآن وقرائه بأني حفيده الذي يحفظ ربع ياسين، فاحتفوا بي يومها احتفاء ما زلت أجد حلاوته.
   
   ثم: نظرة الخذلان التي وجهها لي أبي في نتيجة الشهادة الابتدائية !
   
   كنت الثاني على المدرسة وكان يريدني الأول على المحافظة.
   
   ثم: حب الطفولة والأحلام البريئة .. وأول شربة من الزمزمية كعربون قبول !
   
   ثم: أول يوم اكتشفت في ليلته أني صليت الخمسة فروض، وعاهدت الله ألا أترك فرضا منذها.
   
   ثم: أول نظرة من أبي لما دخل المسجد وظل متسمرا على الباب لوهلة؛ إذ فوجئ أنني على المنبر أخطب .. لما غاب خطيب قريتنا.
   
   ثم: المرحلة الثانوية وبداية اكتشاف أن الدنيا ليست بهذه البساطة وأن بها الكثير من المشاكل ..
   
   ثم الجامعة بعد ضياع حلم أمي لي بكلية الطب .. وبداية أجمل أيام حياتي في ذوق معاني الإيمان، وطعم القرب !
   
   ثم الزواج .. وحلم الأمان الذي حسبته يُأوّل ..
   
   ثم الرياض .. يا لله كم للرياض عندي !
   
   السعادة في أبهى معانيها .. والحزن في أسوأ وأشد درجاته ..
   
   الفرح في أصدق صوره .. والخذلان في أقتل حقائقه ..
   
   الحب في أخلد أعماره .. والحرمان في أثبت مسؤولياته ..
   
   وخرجت من الرياض كما أبدو الآن !
   
   وحيدا .. كما دخلتها ..
   
   وعرفت أن الحياة ليست بسيطة إلا في عين الطفل الذي ما زال يسكنني .. وأجاهد في الحفاظ عليه، لآخر نبضة.
   
   كل نقطة من هذه النقاط تحمل في طياتها بقلبي آلاف الخواطر، وعلى جدار روحي نقوشا من المشاعر، وفي عين ذاكرتي عددا لا محدودا من المناظر ..
   
   وها هي فيلادلفيا .. ساقها الله من غير حول مني ولا قوة ..
   
   وطمعي وحسن ظني ورضاي ويقيني في الله أن تكون أجمل نقطة تحول .. وأبهى مرحلة، كمسك الختام !
   
   تأويل أمان يدوم .. لا حلما عابرا كالغيوم ..
   
   نفعا واستعمالا وإسعادا .. وغنى وهداية ورشادا ..
   
   وتعود الحياة بسيطة .. ما استطعت.
   
   هذه حروف كتبتها عفو الخاطر بدمع .. كأني أنادي في غياهب الأمل وأسمع الرجع !
   
   لا أدري لم عجزت أمام سؤالك فتخليت عن طبيعة الكتمان ..
   
   عموما .. شكرا لك على هذه الفرصة.
   
   ألقاكم يا صحبة الجنة 💚
  
"
74113,"
   الحياة علمتك ؟
  ","

   الله.
   
   وكل ما دونه = دون.
  
"
74114,"
   عايزة أحلع النقاب لظروف صحية ونفسية .. أبني برأيك رضي الله عنك !
  ","

   أنت الأدرى بحالك !
   
   المهم تكوني عارفة إنك رجعت خطوة (حتى لو مستحبة) فتعوضيها بخطوات تانية للأمام فيها حسنات ..
   
   والأهم ما يكونش بداية لسلسلة من التنازلات تصل للتقصير في الواجبات ..
   
   بس.
  
"
74115,"
   طب دا شهر يعني متستني يا شيخ؟ولا هما العرسان علي الباب
  ","

   ده نفس المعنى اللي قلته على فكرة !
  
"
74116,"
   عندى مشاعر لابن عمى وهو كلم اخويا وطبعا مش بنتكلم بس هو لسه ماجاش رسمى وعرفت انه مش هيتقدم قبل شهر واحد وطبعا دا مش عاجبهم فالبيت هل استناه ولا اعمل ايه مع العلم انى مش شايفه عذره للتأخر انه يتقدم مش مستاهل
  ","

   لو تقدم لك الأنسب والأفضل = وافقي.
  
"
74117,"
   الله يحبك يا شيخ
  ","

   جميعا يا رب 💚
  
"
74118,"
   ايه الجمال والبساطة دى يا شيخ
  ","

   هذا معنى الحياة لمن يريد تجاوزها بسلام !
   
   هذا لا يستقر في القلب ويسعد به إلا بعد تجاوز كثير من الآلام ..
   
   الحمد لله .. ما أرحمه، ما أكرمه، ما ألطفه.
  
"
74119,"
   لو سمحت يا شيخنا انا في طب وزليت امبارح بمشاهدة الاباحية وفعل العادة اشعر بندم شديد وانا الان في فترة امتحانات مش عارف حتي اذاكر و مضايق جدا من نفسي مع اني بقالي سنين بازل واتوب 
انصحني بالله عليك يا شيخنا
  ","

   تجاوز الأمر كأن لم يكن .. تب واستغفر وانساه خالص.
  
"
74120,"
   وسلاما عليهم.. لن نعرف الكراهية قلوبنا.

حبيت وقعها علي نفسيتي، جُزيت الجنة...
  ","

   دع عنك الجرح والألم الذي أهديتني .. سأستطيع تجاوزه، عاجلا أم آجلا ..
   
   لكن كيف أسامحك على أن علمت قلبي كيف يكره .. وقد كان من قبلك ببراءة الأطفال، لا تبيت معه شحناء لبكرة ؟!
   
   لا .. لن أسمح لك بغزو مدن روحي، كمحتل غاشم رحل .. وترك ذيوله الغادرة تعبث من بعده !
   
   أقسى عقوبة لك أن أظل نقيا، أبتسم .. ألا تترك في أثرا .. كأن لم تكن ..
   
   لذا -ورغم كل شيء- .. كن بخير، كما أحب للكل أن يكونوا.
  
"
74121,"
   هل ينفع الإنسان ينفع يطوع مشاعره .. لما بيبقى الشخص ممتاز ف كل حاجة و بيحب بجد و إنسان لين و طيب المعشر بس للأسف مفيش قبول
  ","

   محدش يقدر ياخد القرار ده إلا صاحب الحالة نفسه !
   
   هو الأدرى ..
   
   يقدر يجيب النبل بنبل، ولو من ورا القلب .. ويعيش به، راضي ..
   
   ولا مش هيقدر .. وهيتعس نفسه ويتعس شريكه اللي ملوش ذنب إلا إنه حبه !
  
"
74122,"
   ليه رده مايطمنش ياشيخ !؟مش هو بيحبها وعايزها ورغم انها بتقوله انا مش بحبك بقولها مش مهم كفايه اني بحبك
 يعني متمسك بيها واظن انه هيسعدها وهيعمل المستحيل عشانها عشانه بيحبها
يعني في مقوله بتقول خدي اللي يحبك وماتخديش اللي بتحبيه
ف في بنات ممكن تاخد الواحد لمجرد انه بيحبها ع اساس فهمها للمقوله دي ..
  ","

   لا طبعا .. دي مش علاقة صحية !
   
   إن واحد يفضل يعطي واللي أدامه بيصرح له بالرفض .. فده له حالات، منها:
   
   1) إنه أكيد هييجي في وقت يتعب ويستنزف ويخلص رصيده لأن مكنش فيه مقابل وساعتها كل ده هيتغير .. وممكن يتحول كمان لرغبة في الانتقام.
   
   2) بعض الرجال بيتحول الرفض عندهم لمسألة تحدي ولازم أكسبه .. هاخدك يعني هاخدك ..
   
   وبعض ما يطمن للامتلاك يبدأ يطلع كل ده عليها بالعكس، ثأرا لكرامته اللي شايفها اتهانت وعطائه اللي شافه متقدرش.
   
   3) الطرف المستقبل نفسه عمره ما هيفضل فرحان ببذل هو مش حاسه ومش قادر يقابله بما يليق به .. وساعتها بتكبر جواه عقدة الشعور بالذنب اللي هتتحول لاكتئاب .. فلا هو سعد بالحب، ولا هو أسعد من يحبه !
   
   معادلة الحب الصحيح = سهمها رايح جاي !
   
   أي علاقة في اتجاه واحد بس = محكوم عليها بالفشل.
   
   مقبول إن فيه طرف يكون أكثر عطاء وأكثر بذلا من أجل العلاقة .. لكن مش مقبول أبدا يكون فيه طرف رافض أو مش قادر على الأقل يحسن استقبال هذا العطاء، وإجابته بقدر يسمح للآخر بالاستمرار.
  
"
74123,"
   ياشيخ محمد باللة عليك ازاى تقنع انسانة انك شاريها  فى اكتر من اتقدم ليها اربع مرات باللة عليك ماذا افعل رد عليا هى هتشوف رسالتك بعد ازنك يابو انس
  ","

   الحب لا يُتسول يا غالي !
   
   إن كنت قد أثبت صدقك = فازهد فيمن زهد فيك.
   
   الإصرار في غير محله بيتحول لابتزاز مرهق ومرفوض.
  
"
74124,"
   ممكن توجه رسالة لناس مرضى بيأذونا بنوعية رسايل مجهولة ع صراحة او اسك بصفات هما نفسهم عارفين انها مش فينا والله رغم ان ربنا مطلع ع قلوبنا إلا أننا بنحزن لمجرد قراءة كلام زى دا من اشخاص جبانة أكيد احساسنا لما نقرا الكلام دا ربنا هيحاسبهم عنه !!!
  ","

   المرضى المؤذون المصرون على مرضهم لا نوجه لهم رسائل !
   
   بل نتعلم تجاهلهم .. دون أن تهتز منا لأذاهم شعرة.
  
"
74125,"
   ما الذي يجعل الناس يتغيرون؟
  ","

   أسباب منهم .. أو أسباب منا .. أو أسباب رغما عنهم وعنا !
   
   المهم ألا نعبأ .. ونكمل طريقنا ..
   
   وسلام عليهم .. لن تعرف الكراهية قلوبنا.
  
"
74126,"
   ربي يرضى عنك
ويراضيك ساعدتني في تغيير مفاهيم كتيره عن الخطوبة والجواز
كنت أنت نقطة النور اللي دلتني على الطريق نسأل الله الثبات
  ","

   الله يسعدكم جميعا ويجبر خاطركم ..
   
   ألقاكم يا صحبة الجنة 💚
  
"
74127,"
   ده نفس سؤالي يا شيخنا..  ومش فاهمه برضو ايه السبب في اني مش قادره اتقبله مع انه متقدملي وهو بيحبني ..بس روحي مش قابله روحه ..و بلوم نفسي و بعيط كتير ليه كدا مش فاهمه ف ايه ..وكل لما أقوله نبعد مش بحبك يقولي مش مهم المهم اني بحبك بياخدها بهزار
  ","

   رده ما يطمنش !
   
   العلاقة الصحيحة لازم فيها أخد وعطا ..
   
   عموما حاولي تشتغلي على نفسك، تركزي على مميزاته أكتر .. وتشوفي قلبك هيروح على فين ..
   
   لكن ما تستمريش على هذا الحال.
  
"
74128,"
   😂😂😂
  ","

   وآدي سبانخ مبسوط أهو 😅
   
   ربنا يسعد الجميع .. في وقته وأوانه ..
   
   وتعملولنا أطباق سلطة مذهلة.
  
"
74129,"
   انا في كليه علوم ولما عرفت ان حضرتك متخرج منها حبيت الكليه والله 😂💚
  ","

   الله يعينك .. وينجيك .. ويتمهالك على خير.
  
"
74130,"
   طب وهو انا قلقاس انا كمان عايزه اتخطب 😂
  ","

   يا رب أنت وباقي القلقاسات والبطاطسايات.
  
"
74131,"
   انا خايفه أضعف فيه شخص بيحاول يقرب منى وبجاهد نفسى وبمنعها وخايفه اضعف ادعيلى
  ","

   من لم يتعظ بغيره = سيلقى الندم !
  
"
74132,"
   نفسي أتخطب و أجي أسألك 😃
  ","

   يا رب تتخطبي .. وما تحتاجيش تسأليني.
  
"
74133,"
   طب ماهو لو حقه مايروح لواحده منتقبه من الاول !
  ","

   يا سيدي عجبته .. ونفسه تبقى منتقبة !
   
   أنا متفهم ده.
   
   لكن مش متفهم اللي يروح لمنتقبة يقولها اخلعيه !
  
"
74134,"
   هو أنا لو مشيت من غير نضارة بنية انى اغض بصرى هيبقى فى مشكلة 😂🤦‍♀️
  ","

   هتغض بصرك .. وتحضن أول عمود !
  
"
74135,"
   يعني هو كدا مش متحكم أو حابب يسيطر عليا
  ","

   هو حقه يطلب .. وأنت حقك توافقي أو ترفضي !
   
   المهم لو وافقت يكون باقتناع بالخطوة.
  
"
74136,"
   يا شيخنا
انا بنت عندي ١٧ سنة وحابة النقاب جدا و نفسي البسه بس والدي ووالدتي رافضين بحجة اني المفروض ابدأ الطريق من الاول مش من آخره ""من ختم قرآن و ورود وكده"" و كل فترة يلمحوا ان أحوال البلد مش كويسة و المنتقبة بتتهان و بتتبهدل جامد
اعمل ايه؟
  ","

   اسمعي كلامهم.
   
   (المنتقبة مش بتتهان ولا حاجة).
  
"
74137,"
   السلام عليكم 
انا بنت مخطوبه لشاب كويس ومحترم وبيعاملني كويس بس المشكله اني مش عاارفه اتقبله واتعامل معاه مره اكون كويسه معاه ومره لا انا خاايفه جدااا قررت اني اسيبه قبل كده بس معرفتش ممكن تنصحني اعمل اايه عقلي مشتت جداا
  ","

   إيه سبب عدم قبولك له ؟
  
"
74138,"
   هو النقاب فرض يا شيخ !!!؟؟
  ","

   مستحب.
  
"
74139,"
   زواجنا مكنش عن حب
كان صالونات عادي وهو حبني بعدها وانا اتعلقت بيه بس مش لدرجة الحب
ف بينا عشرة وتفاهم
بس حاليا ف الزواج الدنيا بقت صعبه والتفاهم قل
والروتين غلب جدا وكل فين وفين ما يكون ف ود زي الاول بحجة الظروف والشغل والمسئولية
ولو لفت نظره ابقى كدا بجيب النكد وبخلق مشاكل
اعمل ايه
  ","

   للأسف الأعم الأغلب من البيوت كده !
   
   حتى اللي بدؤوا بحب .. أو كانوا فاكرينه حب ..
   
   احرصوا يكون لكم وقت تجددوا فيه طاقتكم .. تعملوا حاجة جديدة تكسر الملل، وتقربكم من بعض ..
   
   الروتين مش عيب ولا مشكلة .. المهم يكون روتين مريح، مش بيقتل بالبطيء.
  
"
74140,"
   يا شيخي
متقدم لي واحد وشارط النقاب وهو كويس ومناسب اعمل ايه
رد ارجوك
  ","

   وافقي والبسي النقاب !
   
   لله .. مش عشانه.
   
   أو فالأمر إليك .. أنت الأدرى عاوزة إيه.
  
"
74141,"
   8 ابناء بفضل الله عز وجل وانا بالنقاب 
حافظين لكتاب الله و متربيين ع السنة ولم يعيقني النقاب يوما ..!

الحمد لله رب العالمين
استعيذي بالله
  ","
  ….
  "
74142,"
   يا دكتور ارجوك رد،انا في بنت كنت بكلمها كاصدقاء عالمسنجر وحبتها وهي حبتني وطلبت منها تستناني لحد ما اقدر اخطبها وهي وفقت،دلوقتي هو انا مشفتهاش قبل كدا وجها لوجه،لو قابلتها في مكان عام ذي كافيه مثلا يبقا حرام ولو حرام ، يبقا حرام ليه،يا دكتور احنا متعلقين ببعض جدا وانا قدامي اربع سنين عشان اخلص طب م
  ","

   لم تكن أنت رجلا .. وما غلتش هي نفسها، للأسف !
   
   والليلة دي كلها = عك في عك.
   
   ابعد عن بنت الناس .. وشوف دراستك ومشوارك اللي لسه طويل .. وسيبها تفوق من العك ده وتكمل طريقها.
   
   (الجماعة بتوع الأحلام الوردية الساذجة ينقطونا بسكاتهم بالله .. احنا ادام سيناريو متكرر حد الملل والقرف).
  
"
74143,"
   السلام عليكم شيخ محمد 
صاحبتي علطول نفسها ف رسايل تفرحها وتبقا مبسوطه بس بتحب الرسايل دي تبقا من نوع آخر ال هيا تبقا واصله ليها من طرف مجهول ورسائل فيها نوع من الغزل 
هو حرام عليا لو انا عملت كده ؟ يعني ابعت ليها من باب انها تفرح بس مش اكتر والله!! 
ف والله الله يعلم معزتها ف قلبي
  ","

   بلاش السكة دي خالص !
   
   ساعديها تلاقي الدعم من طرق واضحة وصحية ..
  
"
74144,"
   يا شيخنا حابه اسالك سؤال ناس كتير بتستتفهه مني بس انا عندي عصافير زينه متعلقه بيهم جدا وبهتم بيهم وباكلهم وكل حاجه بس حد قالي ان ده حرام طيريهم انتي هتتحسبي عليهم دي روح وانا متعلقه بيهم جدا هو فعلا حرام ؟
  ","

   مش حرام .. ورحمتك بهم فيها أجر بإذن الله ..
   
   بس ما يتعداش انشغالك بهم الحد الطبيعي المقبول.
  
"
74145,"
   ادعيلي بتيسير امري و لم شملي مع زوجي 
سافر بعد زواجنا بأسبوعين و قريبا نكمل السنة و كل واحد في بلد 😔
  ","

   إنا لله !
   
   الله يجمع شملكم قريبا على خير حال ..
  
"
74146,"
   صاحبتي عاوزانى أتعرف على خطيبها وكدا قالتلي نتقابل برا ومقتنعه طالما مكان عام خلاص بس اناقولتلها هتعرف عليه فى البيت في وجود حد من البيت؟حصل بينا خناقه و زعلت جدا عشان مقبلتش الاد بتاعه وخدتها عدم تقدير مني وبتقولي اني اختهاومش مستنيه مني كدا قولى أتصرف ازاى عشان هي بتثق فيك وفاهمه غلط هوريها الكلام
  ","

   مفيش حاجة اسمها تتعرفي على خطيبها !
   
   ومفيش بينك وبينه أكتر من:  السلام عليكم .. عليكم السلام ..
   
   لو فتح لك الباب مثلا لما تروحي تزوريها في بيتها بعد كده.
   
   وما ينفعش هي تطلب طلب زي ده أصلا .. مع كامل إحسان الظن، وعدم التهمة.
  
"
74147,"
   حاسس إنك الشخص الوحيد اللي ممكن يجاوبني بعد حب أكتر من ٤ سنين لبنت حفظت فيها نفسي وحفظتها مني ومتكلمناش وأخيرا لقيت شغل وقولت كلها ٣ شهور وأتقدم 
وأخيرا ألم السنين هيتعوض 
وأصحى ألاقيها خطبت! 
أنا حاسس بشعور لايمكن وصفه وخايف
بعد ٤ سنين بشوفها في كل حاجه حوليه وبثابر علشان أوصل؟
هلاقي شغف تاني؟
  ","

   هتلاقي .. هتلاقي الأحسن والأفضل والأنسب بإذن الله ..
   
   ربنا مش هيضيع صدقك وصبرك وثباتك.
   
   أبشر بالخير كله ..
   
   بس ابقى افتكر ساعتها تطمني عليك 💚
  
"
74148,"
   هو حضرتك تركت دراسة علم النفس ؟
  ","

   بكملها في أمريكا بإذن الله ..
  
"
74149,"
   انا منتقبة من ٥ سنين
و حاليا عازمة النية على خلع النقاب و خرجت من غيره مرة بالفعل و اسبابه في ده كثيييرة
لكن زوجي زعلان جدا
اتناقشنا كتير و محدش قدر يقنع الثاني
و حاليا هو زعلان مني بشكل غير مسبوق 
صعب علية جدا ازعله بس فعلا الحياة يالنقاب بقت صعبة جدا خصوصا في وجود أطفال 
ممكن نصيحة ؟؟؟
  ","

   ياما ناس منتقبات وعندهم أطفال كتير !
   
   لو مفيش ضرورة صحية، أو اضطرار نفسي = راجعي قرارك.
  
"
74150,"
   هو فعلا حرام ندعي ادعيه دنيويه ف السجود؟
  ","

   ولنا مين غيره ندعيه بالدنيا والآخرة ؟!
  
"
74151,"
   ادعيلي ربنا يرزقني بعمل، ضاقت بي السبل
ادعو لي حتى لو بسرك 💚
  ","

   الله يرزقك ويرضيك ويوسع عليك ..
  
"
74152,"
   شيخي كيف نجعل نياتنا خالصة لوجه الله ؟
  ","

   بحذف الناس من المعادلة تماما !
   
   رضاهم ومدحهم، أو غضبهم وذمهم ..
   
   المهم ربنا يرضى.
  
"
74153,"
   ابو انس .. هو من الصح او من رجاحة الراي والطبيعي ان لو اتنين اتخطبوا يحكوا لبعض ع اي تجربة سابقة ف حياتهم او علاقتهم حتي لو الحكي مش هيدايق٦حد فيهم؟
  ","

   ده من الهبل والعبط وتسليم مفتاح باب الشكوك في يد الشيطان !
   
   اسمع ده:
   
   كرسي الاعتراف:
   

    https://www.facebook.com/m.atiia.soliman/videos/1383095715103603/
   


    https://www.facebook.com/m.atiia.soliman/videos/1383115048435003/
   

"
74154,"
   اية مواصفات زوجة أحلامك؟
  ","

   يعني أنا وصل بيا الحال أتسأل أسئلة المراهقين دي 🥺
  
"
74155,"
   ما هي الشخصية الخيالية التي تتمنى أن تخرج معها؟
  ","

   أنا إن مكنتش أخرج مع اللي أحبه ويحبني مخرجش يا آسك !
   
   قال خيال قال 😒
  
"
74156,"
   كل زول ليه الزوجه بتاعوا إلا أنا ما عندي مره
  ","

   قوم نصلي العصر وندعي ربنا يا سكرة 😅
   
   ألقاكم يا صحبة الجنة 💚
  
"
74157,"
   ربنا يعينك ويقويك علي حياتك 💚
  ","

   يا رب 🤲🏼
   
   الله يجبر خاطرك ..
  
"
74158,"
   مسكت تلفون زوجي الصبح ولقيته بيدور على حاجات مثل:لماذا ترفض الزوجة العلاقة،علامات خيانة الزوجة..احنا عندنا محل وعيل كثير الحركة ومتعب جدا،هوه برجع من الشغل متأخر لانه يريد ان يربي زباين وينجح المحل لاننا لساتنا في البدايات،بس انا من كتر التعب بنام ولما يرجع ويصحيني مقدرش اقوم ألبيه،ما الحل؟
  ","

   تنامي بدري شوية عشان تكوني نشيطة لما يرجع !
   
   اتقي الله .. ده موضوع جنة ونار ..
   
   وبدل ما تنشغلي في التفتيش وراه .. انشغلي تعملي اللي عليك معاه.
   
   معلش ..
   
   مرحلة وهتعدي والولد هيكبر والمحل يستقر وأموركم هتكون أحسن بإذن الله.
  
"
74159,"
   ي شيخ ارجو منك الرد الله يبارك فيك انا عارفة انه فيه ضغط الأسئلة على حضرتك 
حوالى شهرين بسأل حضرتك على الحالة اللي مكتوبة فالبيو عجباني جدا وعايزة اكتبها عندي تسمحلي بيها 🙆
  ","

   مش مشكلة !
   
   ربنا عارف هي بتاعة مين 😁
  
"
74160,"
   وانا بعت لحضرتك يجي 5 أسئله قبل كدا وكُل م أبعت واحد متردش عليا وأروح لاغيه الفلو وأرجع أعمل فلو تاني لحد م معتش ببعت وعامله الفلو وأمري لله 😂😂
  ","

   ربنا يكتر من أمثالك ..
  
"
74161,"
   غ. س
عارفه انه غلط كبير جدا بس مش بقدر اقاوم انجذابي ليه
احساس حلو اول مره احسه
  ","

   كل الحرام طعمه حلو طبعا في الأول !
   
   أومال النار حفت بالشهوات ليه ؟
   
   والجنة هتكون لأهل الصبر والثبات ليه ؟!
  
"
74162,"
   شيخ عطيه ..والله قلبي مقبوض وحاسه بندم شديد ..انا عملت هيك لاني مفتقده شعور الامان والعاطفه ..بس حابه اتوب لربنا وما ارجع لهاي الطريق نهائي ..بس ممكن تدلني كيف انهي العلاقه ..ابعثلو مسج اوضحلو ..ولا بلوك من دون مقدمات ؟
  ","

   مسدج تنصحيه بالتوبة وإن الطريق ده لازم يتقفل .. وتقولي:  ربنا يعفو عني وعنك.
   
   وتعملي بلوك بدون ما تنتظري الرد ..
   
   وبس.
  
"
74163,"
   اتمنى متظنش فينا السوء يا شيخ .....احنا بنشتغل سوا وربنا يعلم انه عمره ما تجاوز معى ولا كان كلامنا برا الشغل ويوم ما حس بمشاعر قالى انه حابب نتجوز
  ","

   خلاص !
   
   لو عنده القدرة وهيتقي ربنا فيك وفي زوجته وأولاده = يتقدم.
   
   العدل مسؤوليته هو .. واختباره بين يدي الله.
  
"
74164,"
   انا متابعه حضرتك بقالي 4 شهور بجد حجات كتير غيرتها ف حياتي ورميت كل حاجه ورا ضهري حسه بقيت اقوي واحسن كتير وراضيه باي شئ يكتبه ربنا حتي لو مش هو اللي بتمناه وهبقي متأكده انه ده الخير بجد من غير كلامك مكنتش هعرف اوصل لده ربنا يجبر بخاطرك ويسعدك ويجعل كل خير بتعمله في ميزان حسناتك
  ","

   الله يسعدك ويرضى عنك ..
   
   اللهم دوما ..
   
   الحمد لله رب العالمين.
  
"
74165,"
   وهو الرضا بيتجاب منين بس😥
صعب توصلو
  ","

   يعرفه من أدمن السجود .. والذكر !
  
"
74166,"
   ازي اعيش سعيده ؟
  ","

   المهم تكوني دايما راضية !
   
   الدنيا لا تثبت على حال ..
   
   لكن الرضا يدوم لأهل الإيمان.
  
"
74167,"
   عذرا ع الخطأ المطبعي😂 
حاضر يا شيخ ، ولكن ادع لي بتمام هذا الامر ، أحبها و تحبني منذ سنوات و لا يحدث بيننا تواصل غير اني اعرف اخبارها عن طريق أختي و فقط لذلك كنت ارغب ف خطبها لاني تعبت من هذا الحال
  ","

   اتجدعن وشد حيلك ..
   
   الله يسعدك ويكتب لك الخير كله 💚
  
"
74168,"
   هو فيها ايه الاهالي تيسر الدنيا ويتجوزو وهما في دراسه وكل واحد يصرف ع ابنه وبنته وهما  متجوزين لحد مايتخرجو
  ","

   الزواج مش مجرد مصاريف !
   
   الزواج رجولة وتحمل مسؤولية .. الزواج سند وقدرة على المشاركة الوجدانية ..
   
   مش عشان ضغط الشهوة (اللي التعامل معاها بثبات في المرحلة دي هينفعكم جدااا بعدين) تقوموا تقيسوا الأمور بالسطحية دي.
  
"
74169,"
   ممكن تحاولى تأكدى على التصرفات الى انتى منتظراها منه مثلا حصل منه لفته عجبتك قوليله انا انبسطت اوى اما عملت كده تلقائى هيبدأ يكرر ده والطريقة دية افضل من النقد غير انك بادرى انتى باظهار عاطفتك ده بردو هيعودو على الجو ده  وهيبدأ تلقائى يكرر الى انتى بتعمليه معاه وربنا يؤلف بينكم  غ س
  ","
  ….
  "
74170,"
   ينفع أخبطها و انا لسا ف تانية كلية؟
  ","

   يا دوب تكون هي طلعت من المستشفى ! 😁
   
   ركز يا ابني في مصلحتك ودراستك .. ما ينفعش تفضل (خابط) واحدة سنتين تلاتة .. لسه شوية.
  
"
74171,"
   انا تعرفت على شب ع الفيس هو خلص سنة امتياز طب كنا مجرد اصدقاء لكن مع الوقت تجاوزنا في الكلام ..حاسه حالي بمشي عكس رغباتي صرت عايشه بصراع نفسي وندم كبير وبنفس الوقت مش عارفه كيف انهي معه ..انا حاسه حالي تغيرت للاسوأ ومش قادره ارجع زي زمان لانه تجاوزت بالكلام مع اكثر من شب ..ممكن نصيحه اعرف انهي معه
  ","

   هو أنتم بالله ما زهقتم بأه من القرف ده ؟!
   
   مش ممكن يعني نسخ الكربون اللي تاعبين فيها نفسنا من سنين دي.
   
   ليه دايما مصرين تبقوا سطر إضافي في صفحة الوهم والخداع والضعف دي !
   
   اتقوا الله بأه وغلّوا نفسكم وفوقوا .. وارحموا قلوبكم وارحمونا معاكم.
   
   اقفلي يا بنتي الباب ده كله .. وتوبي لربنا وصلحي علاقتك به .. واعرفي قيمتك كمسلمة ربنا جعلها غالية ومحفوظة، فما ترخصيش نفسك.
  
"
74172,"
   بحبه يا ابي وهو كمان بس متزوج وعنده اطفال عرض عليا نتجوز بس انا خايفه ابقي سبب ان بيته يتهد انصحنى
  ","

   وأنتم حبيتم بعض ازاي ؟!
   
   وكانت فين الفكرة دي والخوف ده من الأول ؟!
  
"
74173,"
   متجوزة وباحب جوزى .. كريم اوى ف تصرفاته وبيساعدنى وبيراضينى .. بس بخيل اوى ف كلامه ورومانسيته .. وانا حاسة ب فراغ عاطفى صارحته قالى انتى صعب ارضائك وانا طبيعتى كده .. هوانا كدهغلط؟؟؟؟
  ","

   محدش كامل في كل حاجة !
   
   وصنف كبير جدا من الرجال لا يجيدون التعبير عن حبهم إلا بالأفعال ..
   
   وأنت والله في نعمة (مع تفهمي لاحتياجك) .. لكن ما كان يغني عنك لسان معسول مع قلب كاذب وفعل غادر !
   
   ارضي بالمتاح وافرحي به .. وشجعيه تطلعي منه دايما أجمل ما فيه ..
   
   وابعدي بالله عن التصورات السينمائية للعلاقات.
   
   رب يسعدكم ويحفظكم ..
  
"
74174,"
   قعدت ٣ سنين بحب واحد وهو كان بيقول كده بس للاسف كان مش صادق ورغم كده حاولت أدي فرص انا مش وحشه وعارفه ربنا وحافظة القران بس ذنب وكنت ببعد وأقرب ، قلبي ابتلي بيه ورغم ربنا قدم ليا علامات ابعد كملت وانهارده بعدت وانا راضيه غلط اه بس ربنا اخيرا طلعه من قلبي بعد دعوات كتير جدا ، اكيد ده الخير .. ادعيلي
  ","

   ده الخير وده الصح .. والحمد لله على السلامة !
  
"
74175,"
   يا شيخ انا عندي ٤٢ سنه ومتجوز وعندي ولد وبحب بنت عندها ٢٠ سنة بحس ب تجاذب بينا مش طبيعي بحاول بقدر الإمكان ابعد عنها بس برجع تانى كل ما بتغيب او تبعد حالتى النفسية بتبوظ بقيت حاسس فرحى وحزني مرتبط بيها مش عارف اعمل ايه ساعدنى بالله عليك
  ","

   يبدو أنها أعراض مراهقة متأخرة !
   
   شف يا غالي .. لازم تبعد عنها تماما ..
   
   واستعن باستشارة طبيب نفسي، وهتبقى تمام بإذن الله.
  
"
74176,"
   بعت لك من تلت سنين ي شيخنا ومردتش برده .. انا اتهديت فيهم وكبرت كتير اوي فوق طاقتي .. تفتكر روحي القديمة ممكن ترجع
  ","

   ترجع أحسن من الأول !
   
   التجارب أد ما بتهد فينا = أد ما بتهذبنا ..
   
   اقرأ ده:
   
   قواعد في الابتلاء:
   
   - لا أحد (نعم؛ بالعموم والشمول) .. لا أحد تخلو حياته من ابتلاء ما.
   
   - حقيقة السعادة تكمن في القدرة على التعايش مع هذا الابتلاء، وجعله نبراس نور على درب الجنة.
   
   - طبيعة الابتلاء أن يكون في أكثر ما تحتاج !
   
   لذا ليس منطقيا أن تتعامل معه بمبدأ:  "" بس لو مكنش في دي "".
   
   - هناك أناس يمنّ الله عليهم بالعوض في الدنيا ليتحول باب جنتهم من الصبر إلى الشكر (مع إمكانية طروء باب جديد) .. وهناك من صفقتهم واضحة: ليست لكم الدنيا .. فاصبروا، والجنة قريبة !
   
   - من أكبر ميزات الابتلاء ذلك السلام النفسي الذي ينبت على ضفاف الحزن !
   
   أتذكر يوم كان يطيش عقلك بمجرد تصور فقد شخص أو شيء ما ؟!
   
   حسنا .. كل أو غالب ما كنت تخافه = قد لقيته وذقته ..
   
   فاطمئن .. الحياة دوما تستمر.
   
   - الابتلاء يضع الدنيا في موضعها الصحيح بتصورك .. فتجيد بعدُ أن تستمتع بالمتاح، وتقتصد في آمالك.
   
   - الإيمان يبين عند الابتلاء، لا الرخاء !
   
   وعبادتك في الرخاء هي الأساس الذي تبني عليه ثباتك وقت الابتلاء.
   
   - سل الله العافية دوما .. لكن فوّض له في كيفية هذه العافية، ولا تخلط بين اليقين والرضا، وبين ضعف وسخط تغلفه بإصرارك على خيار واحد؛ كأنك تخبر الله -حاشاه- بما يجب أن يفعل !
   
   - كل ابتلاء دون الدين = هيّن .. والله هيّن.
   
   يعني ما دمت مسلما ترجو الخلود في الجنة التي تنسيك الغمسة فيها كل بؤس = فلا بأس.
   
   - في جلسات الجنة سنذكر كل هذا ونبتسم له .. لا تغب عن بالك هذه الفكرة.
  
"
74177,"
   صل على الحبيب 💙
  ","

   اللهم صلّ وسلم وزد وبارك على نبينا محمد وعلى آله وصحبه ..
   
   عدد خلقك، ورضا نفسك، وزنة عرشك، ومداد كلماتك.
  
"
74178,"
   صلّ على الحبيب 💛
  ","

   اللهم صل وسلم وزد وبارك على نبينا محمد وعلى آله وصحبه ..
   
   عدد خلقك، ورضا نفسك، وزنة عرشك، ومداد كلماتك ..
   
   ألقاكم يا صحبة الجنة 💚
  
"
74179,"
   هنا أمان وبعيد عن الأبتذال والشتايم واالرد والرد الأخر والأعلام التعبان بتعنا هنا أمان اكتر.
  ","

   الشتايم موجودة عموما 😅
   
   لكني فعلا لا أعدل بصحبة الجنة أحدا 💚
   
   وربنا يقينا الفتن ما ظهر منها وما بطن ..
   
   والصورة نفسها مثال للعظة والاعتبار والله ..
   
   اللهم النجاة.
  
"
74180,"
   حضرتك مبتفكرش تعمل برنامج تلفيزيوني ؟
  ","

   عندك عرض بعشرتاشر مليون دولار ؟!
  
"
74181,"
   رجااء رد على سؤالى انى مش معحبة بيه اووحسااه حتى ، كله مميزاات ، التزام ونقاء واخلاق وسيرة طيبة 
وبيحبنى وشارينى ، بس احنا قرايب ومتربيين سواا ومش عارفه اشوفه ف حته تانيه وافقت ع الخطوبة وبحاول مع نفسي خاايفه اظلمه واظلم نفسي ايه الصح اللى اعمله ،انابحترم حضرتك وبثق جداا فى كلامك
  ","

   القرار لك !
   
   محدش يقدر يقرر عنك ..
   
   مع احتمالية خسارتك خسارة كبيرة .. للأسف.
  
"
74182,"
   شكرا ياشيخ انك مش بترد على مع انى ف امس الحاجه لردك
  ","

   بلاش الأسلوب ده بالله !
   
   قلت مليون مرة التمسوا لي العذر.
   
   روّق 😃
  
"
74183,"
   انا كنت مرتبطة بواحد مع واحد وفضلنا نتكلم ٧سنين وبعد كده حسيت ان كده غلط انا كنت حاسه كم قبلها بفترة بس مكنش عندي شجاعة اسبب بس في أول فرصة سيبت َهو كل شوية يبعت ليا رسايل ويقولي ربنا هيجيب ليا حقي منك وعمري ما هاسامحك هو انا غلطان وربنا فعلا هيرد كل ده ليا يعني،
  ","

   أنت صح .. واتأخرت أوي في الصح ده !
   
   وهو عيّل .. ربنا يهديه ويشفيه.
   
   بلوك بأه وفوقي.
  
"
74184,"
   أول ماسكنت ف القاهره كنت بقوم واقعد اي ست كبيرة او راجل كبير 
بس كنت بتعب جدا خصوصا ان الرجاله معظمهم حرفيا مبتحسش وبتراعي ان في بنت واقفه وياخدله جنب 
فبقيت بقعد ومبقومش ايا كان مين اللي واقف ف الباص
  ","

   وده اللي بنصح به البنات !
   
   وقفتك هتعرضك لتحرش وقرف ملوش لازمة.
  
"
74185,"
   يااريت حضرتك ترد عليا في سؤال المرتب ضروووري
  ","

   معلش .. ساوي أمورك معاه .. سيما لو هو محوش الفلوس دي عشانكم !
   
   بلاش توصلي لسكة سد وتسيبي شغلك ودخلك ..
   
   وربنا يقومك بالسلامة.
  
"
74186,"
   هو الحسد على اللايكات مباح يا شيخنا 😂😂😂😂😂😂
  ","

   قصدك على ستر ربنا ؟! 💚
  
"
74187,"
   هى اتقالهاان عشان ربنا عادل لازم يكون على الأقل كان وحش وتاب زيها
  ","

   اللي قال ده جاهل.
   
   وحتى لو عمل زيها وتاب فهو برضه رجل زي الفل !
   
   وحتى لو ابتليت بحد وحش فده عشانه ابتلاء ملوش علاقة بها بالضرورة .. ياما محترمين وكويسين ونصيبهم يبتلوا في الزاوية دي !
   
   ما تحسبوش الأمور بهذه السطحية.
  
"
74188,"
   شيخ محمد ..
انا م الصبح لحد الوقتي مزاجي وحش جدا بسبب اني كنت ف راكبه اتوبيس وراجل كبير في عمر جدي واقف فضلت متردده اني اقوم واقعده مكاني لحد ما جات المحطه تبعه ونزل فضلت زعلانه اوي وأحط بابا ف نفس الموقف ده لما يكبر وازعل جدا عملت كذا حاجه بعدها تخلي ربنا يغفرلي واني ارتاح لكن لسه مزاجي وحش اوي 😓
  ","

   جلوسك أحفظ لك وآمن .. سيما والمسافة مكنتش كبيرة الحمد لله.
  
"
74189,"
   اكمل الخطوبه على امل انه بيحبنى وهيتغير للاحسن فى حاجات حقيقى فى طبعه خايفه منها وبيقولى ممكن تتغير بعد الجواز
  ","

   مفيش تغيير !
   
   القرار بيكون بناء على الوضع الحالي.
  
"
74190,"
   هو فعلا لو واحده كانت مرتبطه بواحد سرا وتجاوزوا فى الكلام وبعدت عنه خالص وتابت كدا ربنا هيرزقها بواحد يكون غلط زيها أو على الأقل ليه ماضى زيها
  ","

   من تاب = تاب الله عليه.
  
"
74191,"
   استفسار ليه ملهاش دعوة ؟
  ","

   سبق وقلت كتير تدخلها هينيل الدنيا أكتر .. وممكن يفتنها هي !
   
   وياما ده حصل ..
  
"
74192,"
   شيخ كيف الحياة برى احكيلنا عن الفتن واللي ضعيف إيمانه بضيع ؟
  ","

   من كرم الله علي أن حياتي في المسجد .. ورفقتي أهل الصلاة !
   
   مقدرش أحكم لك على حاجة.
   
   لكن من خلال تحركي المحدود أقدر أؤكد لك إن اللي في حاله وغاضض بصره = محدش بييجي جنبه ولا بيبصله أصلا.
   
   الثبات هنا يكمن في المحافظة على الشعائر .. الصلاة والصوم والقرآن والذكر ..
   
   أما موضوع فتنة النساء وكده فالوضع مش مختلف كتير عن الجامعات في بلادنا مثلا.
  
"
74193,"
   شكله اصحابك في امريكا اردنية /فلسيطنية..
  ","

   نعم بالضبط 💚
  
"
74194,"
   شيخ محمد هو توقيت أمريكا نفس توقيت كندا؟
انا عايشة هنا مع زوجي، الساعة الآن 5:45 اخر النهار 
نفس توقيتكم يا شيخ؟

والله يسدد خطاك ف هذة البلد ويبعد عنك وعنا الفتن ما ظهر منها وما بطن..
  ","

   يا رب .. يا رب ..
   
   نعم؛ نفس التوقيت تماما .. في فيلادلفيا ونيويورك تحديدا.
   
   كاليفورنيا متأخرة 3 ساعات.
  
"
74195,"
   ارجوك رد تقول ايه لشاب واعد بنت بالزواج 9سنين منهم 5سنين داخل بيتهم هي واهلها وقفوا جنبه كتير وقالوله مش عايزين شبكه عشان ييسرو الزواج ومش طالبين حاجه غير انه بس يتقدم بأهله وهيستنوه في الاخر بعد العمر والوعود سابها وحب غيرها وبيقولها انا مش شايل ذنب كل شئ نصيب البنت منهاره بتحبه ومصدومه
  ","

   أقول إيه للشاب !
   
   أقول للبنت وأهلها:  أنتم مغفلين.
   
   9 سنين ليه .. مستنيين صلاح الدين مثلا !
  
"
74196,"
   مساحة
  ","

   ماشي يا سيدي ..
   
   ورزقنا الله بالمنسف في أمريكا !
   
   سلام وتحية ..
  
"
74197,"
   كل ما يحصل حاجه من او من اخواتي ابويا بيعايرنا بدرجات الثانويه مع انو عارف اننا مظلومين و راجع بنفسه ساعه التظلم بس دا بيتعبنا جدا خصوصا انو مش مقدر ان اختي جالها حاله نفسيه بعد النتيجه وراحت لدكاتره كمان مستمر بكدا خلي البيت كلو غم وامي اللي ملهاش ذنب دي وعمره ما نصفنا خالص
  ","

   طنشوه تماما.
  
"
74198,"
   عديت بالتجربةوعارفةشعورها كويّس،بس ازمةوبتعدي وبالاخر منقدرش نرجّع الي فات.
بالعمس كملي حياتك،وبإمكانك لو أردتِ فعلًا تخلصي من شعورك دا بانك تجتهدي وتساعدي نفسك بس خلي عندك العزيمة والإصرار. وانتِ أولى بقلبك ونفسك وصحتك تحافظي عليها :)اقعدي مش غلط،تعلمي من الي فات بس تبنيش قرارك عليه.. ربنا يوفقك🌸
  ","
  ….
  "
74199,"
   أكيد لا بس بردو مش عارفة اخرج منها وممكن اكون خايفة ليا اكتر من سنة بعيدة عن ربنا ودا مش عادتي خايفة من كل حاجة الفترة دي اقعد وخلاص صح🙂
  ","

   أنت وصفت مشكلتك الأساسية إذن !
   
   وباقي يكون عندك شجاعة في حلها ..
   
   ومش بحب ايموشن الابتسام ده مع حالة ضعف بالطريقة دي ..
   
   لازم تقفي على حجم الضرر اللي بتعمليه في نفسك وتصلحيه قبل فوات الأوان.
  
"
74200,"
   لسة متشفيتش بالكامل من فركشة خطوبتي اللي فات عليها سنتين😞ومن وقتها وماما بتزن عليا عشان اتخطب دلوقتي ف سنة خامسة وادت ميعاد لحد بكرة متضايقة جداً ومن وقت م عرفت وانا ف اوضتي وعصبية جدا تنصحني بإيه بفكر اضغط عليها تتصل بكرة تلغي الميعاد او مخرجش واللا اعمل ايه؟😢من وقت م فركشت وانا مببطلش تفكير فيه!?!
  ","

   أيوه يعني راضية لنفسك تفضلي أسيرة قصة خاسرة منتهية ؟!
  
"
74201,"
   يارب اجعلنا من اهلها
  ","

   اللهم صحبة ..
  
"
74202,"
   وكيف الوصول ؟
  ","

   بلزوم سبيل المؤمنين !
   
   خلف إمامهم محمد -صلى الله عليه وسلم-.
  
"
74203,"
   وأين الجنّة؟
  ","

   في السماء !
   
   تتزين وتتجهز للمؤمنين.
  
"
74204,"
   مع أول قدم في الجنة !
  ","

   نعم ..
   
   كل ما قبل الجنة من نعيم = مجرد عينات مجانية، أمثلة لتقريب فهم الحقيقة ..
  
"
74205,"
   أين يمكن أن تجد الحقيقة؟
  ","

   مع أول قدم في الجنة !
  
"
74206,"
   ادعيلي يا شيخ ربنا يرضي عنى ويصلح لى الحال ويجبر قلبي
  ","

   يا رب يرضى عني وعنك، ويصلح حالي وحالك، ويجبر قلبي وقلبك ..
   
   وكل من قال: آمين.
   
   ألقاكم يا صحبة الجنة 💚
  
"
74207,"
   هو عادي ان واحد متقدملي يقولي قدام أهلي انه بيحبني بقاله كتير و بيغير عليا و كلام من ده ولا حرام؟ لاني اتضايقت من كلامه و شايفة انه مش من حقه يقولي كده الا لو كتبنا الكتاب بس .. دلوقتي لسه مقريناش فاتحه حتى
هل ده سبب كافي للرفض ؟
  ","

   لو إنسان كويس = عديهاله !
   
   حب يعمل لقطة بس قلشت منه بالاستعجال .. معلش.
  
"
74208,"
   محاسب تقدم لخطبة فتاة لجمالها واحتشامها وحسن خلقها ولم يكن يعلم انها مهندسة رفضته لمجرد انه ليس مهندس او طبيب ما يدعونه بكليات القمة وجه لها رسالة وسأريها إياها
  ","

   محدش يقدر يلومها !
   
   وهذا لا يعيبه.
   
   كل واحد حقه يختار اللي عاوزه .. والقبول والرفض مكفول للطرفين بناء على أي معيار، ما دمنا على البر.
   
   بصرف النظر هل المعيار صحيح أم خاطئ أم ليس أساسيا !
  
"
74209,"
   يا شيخنا اي كم الاسائله عن الحب دي!! وكلها شبه بعضها وحده تقولك بكلم واحد ومش عارفه اي ..وهي بتبقا عارفه ان دا غلط ..والله انا رأيي ان حضرتك متردش على الاسائله دي ..للدرجادي الحياة بقت تافه ومفيش مشاكل يسألوا عنها غير دي ..لنا الله 🚶🏻
  ","

   سلي الله العافية .. واحمديه.
   
   "" ليس لك من الأمر شيء "".
  
"
74210,"
   بصراحة ، حاسس ان كرم ربنا ليك حاليا  بعد  التعب ال شوفته ، يستاهل ، التعب هااان بعد لطف ربنا بيك حاليا ؟
  ","

   مفيش ألذ الوقت من تذكر كل لحظة ألم .. وحمد ربنا على لطفه وكرم تدبيره !
   
   ادعيلي ربنا يتمها لي بخير.
  
"
74211,"
   بالله ترد علشان تعبت..انا مصرية في كلية طب ومعايا في الكلية زميلي فلسطيني وبيحبني واتقدملي ووالدي رفضه علشان فلسطيني بس انا بحبه .. واتقدملي معيد معانا كويس و طيب وزوج مناسب لكن مش عارفة احبه واهلي طايرين به..وانا تعبت ومش عارفة اعمل ايه..عايزة نصيحتك ضروري
  ","

   والدك عنده حق !
   
   اعقلي وركزي مع اللي متقدم لك، وانسي أي حاجة تانية.
   
   (الفلسطينين من أكرم وأنشم الناس .. عاشرت كثيرا منهم  منهم وحبيتهم .. ثم لهم عندنا حقوق جوار ولهم على الأمة حق نصرة .. فالإجابة لا تقصدهم هم لكن الفكرة إن الزواج ده هيتعبكم أنتم بعدين وهيتعب ولادكم سيما إنكم في مصر مش بره مثلا).
  
"
74212,"
   غ س
فوقي فعلا لاني قعدت 9 شهور بدعي ربنا انه يجعل شخص من نصيبي و هو كان واعدني هيفضل معايا و عاي ه اقولك انه اول حد باعني و رماني اكني كيس زباله بجد والله ما بهزر  دا دمرني وعمل فيا ما لا يخطر علي بال اي حد
فوقي و ابعدي و استني نصيبك يجيلك لحد بيت ابوكي بجد والله متحطيش نفسك ف عشم مع حد مش هيصونك
  ","
  ….
  
  يا رب نتعلم قبل ما نبقى درس إضافي !
  
  وبلاش الصوت اللي جوا بيقول:  بس هو عمره ما يعمل كده !
  
  عشان نفس الصوت ده هو اللي بيلبّس الكل .. للأسف.
  "
74213,"
   مقيم فين حاليا ياشيخ
  ","

   أمريكا - فيلادلفيا.
  
"
74214,"
   ما دمت تدعوا فأبشر بكل خير
قال رسول الله ﷺ
"" ما مِن مسلمٍ يدعو بدَعوةٍ ليس فيها إثمٌ ولا قطيعةُ رَحِمٍ إلَّا أعطاه اللهُ بها إحدى ثلاثٍ (إمَّا أن يُعَجِّلَ له دَعوتَه) (وإمَّا أن يدَّخِرَها في الآخرةِ) (وإمَّا أن يصرِفَ عنه مِنَ السُّوءِ مِثلَها) قالوا إذن نُكْثِرَ قال اللهُ أكثَر ""
#حديثٌ_حسنٌ_صحيح
  ","
  ….
  "
74215,"
   حضرتك من أجمل الناس اللي انا قابلتهم في حياتي في  أطهر مكان على الأرض_عند الكعبة_ قبل حوالي سنة..
والله فرحت لك جدا يا حبيب لذهابك إلى أمريكا ثانيةً.. ربنا ييسر لك أمرك ويجعلك كالغيث أينما حلّ نفع ويبارك في خطواتك ويؤتيك ثواب الدنيا وحسن ثواب الآخرة ويفتح لك وبك فهو خير الفاتحين 🌷🌹
  ","

   حبيبي أنت 😍
  
"
74216,"
   ربنا يباركلك ويوسع رزقك .. حضرتك بتستاهل كل خير 💜
  ","

   ولا أستاهل مثقال ذرة !
   
   لكن ربك هو اللي مفيش أكرم منه.
   
   اللهم من فضلك العظيم ..
  
"
74217,"
   شيخ انا اخويا بيشوف اباحية وغالبا بيمارس العادة وخايفة عليه حضرتك تنصحني اعمل ايه ياريت تجاوبني
  ","

   تدعيله بالهداية .. وملكيش دعوة.
  
"
74218,"
   حاشاك ياشيخ ،الله يرفع قدرك 
سؤالي ،في دعوة حب الخلسه ،شاب وفتاه في حالة اعجاب،وحتي لو مفيش بينهم كلام بصيغ الحب ،ولكن في تواصل ،هل ده مسموح ،هل ده مباح ،انا بتسئل السؤال ده كتير ولما ابدي رأيي بإنه لايجوز لااخلاقنا ولا ديننا يسمح بكده ،بيقابل كلامي بالعته ويطلقو عليا ايه التعقيد ده .
  ","

   يا سيدي بارك الله في هذا التعقيد !
   
   خليهم هما .. بكرة ييجوا يعيطوا ويقولوا يا ريتنا.
  
"
74219,"
   حضرتك سيبت السعودية يا أستاذنا ؟
  ","

   نعم كإقامة !
   
   الله لا يحرمني الحج والعمرة ما حييت.
  
"
74220,"
   شيخ محمد انا بحبك في الله.. 
 ربنا ينورلك طريقك دايما..
  ","

   الله يحبك ويسعدك ويرضى عنك ..
  
"
74221,"
   هل ذنب الماضي يؤثر على الحاضر حتى بعد التوبه
  ","

   التائب من الذنب = كمن لا ذنب له.
  
"
74222,"
   ياشيخنا انا كنت بحب واحد اووي واتكلمنا واتحجج بالجيش ولسه بحبه اووي وبقيم الليل وبدعي دايما وبقرأ سورة البقرة بنيه تيسير انه يبقي من نصيبي أكمل في كدة ولا ابطل وعندي خوف لو ربنا مستجبش ونفسي ربنا يديني دليل انه لسه بيحبني لاني مش عارفه عنه اي حاجه حاليا وجيشه ٣سنين
  ","

   فوقي يا ماما .. فوقي يا بنت الناس ..
   
   فوقي من الوهم ده قبل ما تدمري نفسك.
  
"
74223,"
   شيخ محمد ،مساك الله بالخير 
أنا مستائة اني ببعت لحضرتك ومبتردش علي اسئلتي علي الرغم من معرفتي بكم الاسئله الي بيجيلك،بس انا مشوشه
  ","

   وأنا آسف.
  
"
74224,"
   ياشيخ محمد انا مخطوبه لشخص احسبه على خير، بقالنا شهر انا اللي كلمته ع ضوابط الخطوبه لاني ملتزمه شويا زي مابيقوله😅دلوقتي هو عاوز يستعجل ف كتب الكتاب لانه طبيعي زي اي واحد عاوز يسع كلمة حلو وحشتيني والكلام ده، وماما لما عرفت كده قالتلي انتي اللي غلطانه وانتي الي محبكاها عليه وقفلاها.. انصحني بالله
  ","

   لو هو إنسان كويس فعلا = اعقدوا ..
   
   بس استني كمان شهرين عالأقل ..
   
   والتزام الحدود لا يمنع التواصل.
  
"
74225,"
   واللي عينيها مليانه دموع ع حاجه بتترجي ربنا ينولها ليها !
  ","

   تسيبها لله !
   
   اللي فيه الخير = هيقدره لها ..
   
   سبحانه وبحمده.
  
"
74226,"
   الحمدلله على ما اعطى .. الحمدلله على ما منع .. الحمدلله على كل حال
  ","

   حمدا كثيرا طيبا مباركا فيه ..
  
"
74227,"
   انا متابعتك من زمان وصرت انزعج يا شيخ من كلامك مع الناس .. صارت تتكرر كلمات زي رخص ونضيفة وكلام بالنسبة الي مهين .. بحترم رايك بالعلاقات بس الحكم عليها بهاي الطريقة ابصر ..
  ","

   لو متابعاني من زمان فعلا هتعرفي إني يمكن أكتر حد بيطول باله في السماع !
   
   بستخدم الألفاظ الشديدة (والحقيقة هي مجرد محاولة لتوصيف اللي كتير بيعملوه في نفسهم مما هو أشد وأخطر) في حالة استشعاري اللامبالاة من السائل أو عجزه حتى عن تحديد الصواب من الخطأ !
   
   في الوقت ده تقديري إنه لازم يتشد عليه عشان يفهم المصيبة ويفوق .. الأمور هنا أخوية وهدفها المصلحة .. مش هدفها الإهانة أو عيشة الدور، عياذا بالله.
  
"
74228,"
   ممكن الدعاء ينتصر على حاجة ظروفها شبه مستحيله؟
  ","

   س: ازاي أحسن الظن بربنا ويكون عندي يقين رغم استحالة الأسباب ؟
   
   ج: كرّرت هذا المعنى كثيرا !
   
   ويجدر بنا جميعا الانتباه له ..
   
   فارق بين (اليقين) و (حسن الظن) وبين الوصول لمرحلة من المعاندة كأنكم تجبرون ربكم -حاشاه- على شيء.
   
   فارق بين الدعاء بالخير، وتفويض الأمر لله والرضا بقدره حيث كان، مهما بدا أليما في البداية أو على عكس مرادنا .. وبين: لا هو ده الخير .. ولو مش خير فأنت قادر تخلّيه خير !
   
   هذا في الحقيقة نوع من السخط والاعتراض المغلّف بحسن الظن واليقين؛ وسواسا من الشياطين !
   
   نعم .. ربنا على كل قدير .. ويغيّر في طرفة عين من حال إلى حال ..
   
   لكنه -سبحانه- ربط الدنيا بأسباب، وابتلانا فيها بسكون القلب تحت مجريات القدر، ولو بشيء من العذاب !
   
   علام تدخلون الجنة إذن وتستحقون الخلود في النعيم -على ضعف العبادات واختلاط النيات- إن لم تحققوا لربكم التفويض بمراده وحسن الظن به -على الحقيقة- في التسليم لقضائه، ما دمتم بذلتم الوسع وأخذتم من الأسباب بما تطيقون ؟!
   
   أقول هذا المعنى وأؤكد عليه كيلا تستطيل بكم الأماني فكم تركت بسببها قلبا يعاني !
   
   والمصيبة أنكم تعودون بعد ذلك باللوم على ربكم والتسخط على قدره -عياذا به سبحانه-، وكأن رفعكم للدعوات -مهما كانت مخلصة- إلزام له بالاستجابة !
   
   وإنما الاستجابة بصور كثيرة جدا، لعل منها ما لا يكون إلا يوم القيامة وخلف باب الجنة ..
   
   دعاؤكم لن يضيع -حتما- لكن ليس بالضرورة أن يحقق على الصورة التي تريدون أنتم.
   
   مادامت الأسباب مستحيلة والأبواب مغلقة والوسع قد بذل صدق سعي وحسن نية = فاليقين في التسليم لرب العالمين، وما دون ذلك فمجرد تزيين.
   
   هذه ليست دعوة للضعف والاستسلام .. بل هذا بيان لحقيقة الدنيا، ونجدة لقلوبكم المعلقة بالأوهام .. ليس في العمر متسع لكل هذا؛ هي شوية أيام.
  
"
74229,"
   صحبتي مسيحيه و يوم ميلادها قرب ممكن اجيبلها صلي ولا في حرمانيه في الموضوع! بس انا اكيد مش عايزة اجيبهولها اعترافاً بديانتها اطلاقاً بس مجرد عشان ديه حاجة كانت قايله انها عايزاها ده غير انها صحبتي جداً و كانت جايبالي خاتم تسبيح كمان و احنا الاتنين كل واحده بتحترم عقيدة التانيه حتى لو شايفين انها غلط
  ","

   تهنيها وتجيبي لها هدية .. لكن مش صليب طبعا !
   
   حرام.
  
"
74230,"
   بس احساس الامان لو اختفى مرة مش هيرجع تانى !!
  ","

   بيرجع .. لو اتبنى من جديد على أساس سليم.
  
"
74231,"
   عينه زايغة وشايف اني شكلا فيا حجات محتاجة تتغير اني اتخن لاني رفيعة مثلا + ان هو من الأرياف وأنا من المدينة هكون في بيت مستقل ولكن هو هيسافر بعد الجواز وهروح اعيش مع اهله وحجات كتير حكاها خلتني احس بعدم أمان
  ","

   إن كان كما تقولين = فهذه علاقة ولدت فاشلة.
  
"
74232,"
   يا شيخ وحياه حبيبك النبي ترد 
انا كنت بحب واحد 3 سنين و لما ماما عرفت و قالتلي تكلمه تهزقه و طبعا انا اخدت اذي نفسي من اهلي لا يحتمل 
قالها مليش دعوه بيها ومبحبهاش و تركني 
مع العلم يا شيخنا مكنش فيه مقابلات ولا خروج وكنت متفقه اني هستناه 
بس خاف من والدتي وطلع جبان وانا مكسوره ونفسي افوق
  ","

   لا إله إلا الله.
   
   احمدي ربنا على أهلك اللي اتصرفوا صح ونشلوك من الرخص اللي كنت مغرقة نفسك فيها !
   
   يبدو إنك جديدة معانا للأسف .. وأرجو تكوني خدت درس.
  
"
74233,"
   عدم الإحساس بالأمان كفيل لإنهاء العلاقة ؟
  ","

   طب ما ندور الأول إيه السبب في اختفائه وازاي نرجعه !
  
"
74234,"
   كتب كتابنا كان النهارده وقاعدين مع بعض قولنا مبروك يا شيخنا 🌷
  ","

   بارك الله لكما وبارك عليكما وجمع بينكما في خير ..
   
   اللهم زوّج الصالحين بالصالحات، وصبّ على بيوت المسلمين الخير والبركات.
  
"
74235,"
   لصاحب السؤال ..
  ","

   معلش لو الإجابة صادمة .. بس القافية حكمت 😁
   
   وعموما المرقعة لها أصل فصيح يعني الوعود الفارغة.
   
   وهذا لائق تماما باستخدامها الدارج .. وباستخدامها في إجابة سؤالك تحديدا !
   
   العشق أو ما تحسبه عشقا في مرحلتك هذه هو مجرد وهم تحاول إشباع فراغ روحك به .. لكنه للأسف لا يزيدك إلا عطشا ونصبا ..
   
   فكن رجلا .. وعش مرحلتك .. ولا تعذب نفسك وتغفل عما ينفعك في الدين والدنيا.
   
   اسمع ده:
   

    https://www.facebook.com/m.atiia.soliman/videos/1312807958799046/
   

"
74236,"
   أيا معشر العشاق بالله خبروني اذا حل العشق بالفتي كيف يصنع
  ","

   يقوم يذاكر ولا (يتمرقع) !
  
"
74237,"
   انا سألت الشيخ لاننا بنثق في رأيه وخبرته ونفس وجهة نظر ماما وبابا وانا مقتنعة برأيهم بس سألت علشان اللي بيلوموا ليه رفضت والشيخ نحسبه من المتقين ولولا ثقتنا فيه مكنتش هسأل.فبلاش النقد دا يا جماعة وشكرا لحضرتك يا شيخ
  ","

   الله يسعدك ..
   
   أهو كلنا بنتعلم !
   
   -------------------------------------
   
   ألقاكم يا صحبة الجنة 💚
  
"
74238,"
   انا مع ارتباطها ..ارتباطها اولي من أي شيء ..انا مش فاهم ..بصراحة ازاي ياشيخ ....دي واحدة بتقول انها جايلها عريس مناسب ...بالله عليك في عصر الفتن ده اولي نقلها ربنا يتمم لك علي خير بشرط العريس يتفهم ظروفك ولا تقفل الباب كله
  ","

   مش قلت لك معندكش خبرة أو وعي يسمحولك بتقييم الأمور !
   
   عريسها يتفهم ازاي بأه وهي لسه في أولى ؟!
   
   يفضل خاطبها أربع سنين يطلع في روحها وروحه وروح بيتها .. ولا يقفش بعد سنتين ويقولها معدتش متحمل ولازم نتجوز يا مش هنكمل .. وأبوها يقوله مفيش جواز قبل الكلية ؟!
   
   ولو اتجوزت هيقفش طبعا من الكلية والحضور والمعيد اللي في السكشن .. وحوار ملوش آخر !
   
   يبقى على إيه !
   
   هو يدور على حد جاهز لظروفه .. وهي يجيها الأنسب في الوقت المناسب بإذن الله.
   
   زمان الفتن وكده فده كلام خطب وإنشاء ما ينفعش تتعامل به لوحده في موقع مسؤولية النصيحة.
   
   أرجو تكون استفدت حاجة .. مع تفهمي لوجهة نظرك، واختلافي التام معها.
  
"
74239,"
   انا صيدلانية وبقولك الشيخ محمد معاه الف حق
جواز وصيدلة don't mix 😁😁
خلصى كليتك على خير واى حاجه تيجى بعد كده
  ","

   ولا طب .. ولا أي كلية عملية فيها حضور وبهدلة .. الخطوبة تكون قبل سنة من التخرج عالأقل !
   
   وأنا عطيت له المجال يعرض وجهة نظره لكن ما ردش .. لأنه في الحقيقة مجرد مثال من أمثلة كتيرة مؤذية هنا .. بيعترضوا من أجل الاعتراض وبس .. ممكن مش فاهمين وممكن معندهمش خبرة تسمح لهم بتقييم الأمور .. فبرجوهم بس (عشان نفسهم والله) يفكروا شوية قبل ما يسارعوا بالاتهام !
   
   ربنا الهادي.
  
"
74240,"
   يعني رأي حضرتك إني أنسي وحتى محاولش إني أحلها. هيا تقريبا مشكله محدش يعرفها غيري أنا والشخص إللي بلغني بيها
  ","

   ملكيش دعوة.
  
"
74241,"
   غ.س يا اخى اتق الله
كلمة تقولها لا تدرى ما يفعل الله بها
  ","

   اللهم اجعلنا من المتقين !
   
   فيدنا باقتراحك ..
   
   يعني بنت في كلية عملية زي دي .. تصور حضرتك لارتباطها يكون متى وازاي ؟!
  
"
74242,"
   استشاره سربعه يا شيخ الله يباركلك لأني محتاره جدا...
لو في شاب كان هيتقدم ليا هو صاحب أخي وعرفت إنه كلم أهله ولكن فيه مشكله كبيره حصلت بسبب حد من عندي ف العيله ولكن السبب خارج عن البيت عندنا يعني.. هل أنا ممكن أكلمه أو حتي ابلغه بطريق غير مباشر إني ممكن أقدر أحل المشكله دي ولا كدا أكون برخص نفسي؟☔
  ","

   إياك.
  
"
74243,"
   يا شيخ لو انا في أولي كلية (صيدلة) واتقدم لي عريس مهندس وحد ملتزم وعلي خلق انا خوفت اوي😂وبابا وماما زعلوا وقالوا ازاي يتقدم بابا مش عاوزني اسيب البيت😐وناس كتير قعدوا يلوموا علي اني موفقتش علشان هو كويس جدا وقالوا لي انه هيتقدم تاني ومستنيكي اعمل ايه؟
  ","

   لسه بدري يا دكتورة.
  
"
74244,"
   وغلاوه انس عندك رد عليا بقا ياشيخنا بيحبنى من زمان وعايز يعرف رايي علشان يتقدم وانا موافقة بس صداه ومش برد وبعمل بلوكات لاى حاجة توصلنى بيه عمل اخر  محاواة ارد ول لا +انه مش هيتقدم غير لما يعرف رايي الاول ومفيش بينا وسيط
  ","

   ردي برقم والدك .. وبس.
  
"
74245,"
   فتح الله على يديك قلوب العباد .. وحقق لك ما تتمنى وزيادة 🌸🌸
  ","

   يا رب .. يا رب .. يا رب ..
  
"
74246,"
   الله يوفق حضرتك ويباركلك ويرضى عنك ويعطيك ما يحرمك ولا يتركك لنفسك طرفة عين ولا أقل من ذلك شيخنا :))
  ","

   لما تدعي لحد ما تقولش حضرتك .. الدعاء مقام تذلل.
   
   الله يتقبل منك ..
   
   آمين .. آمين .. آمين ..
  
"
74247,"
   الله يسعدك ويحفظك ويسدد خطاك.. ويريح قلبك  ويحب فيك خلقه.. من قلب أم
  ","

   إي والله نفس دعوة أمي !
   
   رب يسعدك ويجزيك خير.
  
"
74248,"
   يا شيخ نفسى تفتح وميكنش حد فاتح عشان تجاوب على سؤالى 
مش معقول كل الناس دى هترد عليهم امتى
  ","

   عشان كده عايز الناس يلتمسوا لي العذر.
  
"
74249,"
   هو حضرتك رجعت امريكا تانى ؟
  ","

   أيوه الحمد لله .. دعواتك.
  
"
74250,"
   خطيبى مسافر وظروفه مايعلم بيها الا ربنا..امى كل شوية تقولى انه مش بيجيب حاجه بس انا عارفه انه لو هنا وربنا موسعها عليه هيعمل كل حاجة تفرحنى..مش بعرف ارد عليها ..وسعات بتحسسنى انه بخيل ..بس انا مقدرة اللى هو فيه ..خلقه كريم وطبعه رحيم وسوى نفسيا .. حاسة ان ربنا هيعوضنا!!
بتقل حسسيه ان لكى طلبات
  ","

   لو هو زي ما بتقولي فعلا = طنشي ماما خالص !
   
   ريحيها في الكلام وبس.
  
"
74251,"
   فرحي بعد اسبوعين
طيب و محترم ‘ ملتزم و شاريني ونا بعزه
بس مره واحده خفت من غير سبب و متوترخ 
و خايفه من بيت جديد و مسوليه و خايفه منه 
و خايفه من العلاقه اوي. 
انا مالي ،؟
  ","

   تردد طبيعي .. لا تلتفتي له ..
   
   افرحي وخدي كل حاجة ببساطة ..
   
   هتعدي وتبقي تمام بإذن الله.
  
"
74252,"
   ازاي اتقرب لله سبحانه وتعالي وما هي أحب الاعمال الي الله عزّ وجل ؟
ولا تنسانا من دعائك أخي الفاضل
  ","
  "" ما تقرب إليّ عبدي بشيء أحب إليّ مما افترضته عليه "".
  "
74253,"
   من هي العائلة الصغيرة؟
  ","

   دماغك راحت لبعيد يا خلبوص 😅
   
   الجالية المسلمة هنا والتزامي ناحيتهم بصلاة الجماعة ودروس ومحاضرات وتحفيظ قرآن .. مع الفارق في التوقيت ..
   
   وربك يبعت الخير .. آمين 🤲🏼
  
"
74254,"
   ربنا يوفقك وينير دروبك ويلطف بيك ويوفقك للخير أينما كان وأينما وجد
  ","

   الله يسعدك ويجبر خاطرك ..
   
   آمين.
  
"
74255,"
   ممكن تدعيلي ربنا يجعل نصيب بيني وبين الشخص اللي بتمناه  هو مش شخص معين بس بصفات اللي بتمناها وبطلبها واترجاها من ربنا انتظرت كتير لحد ما تعبت بجد 
ادعيلي واللي عندك يدعولي لعلها تكون ساعة استجابة ودعاءكم اقرب الي الله وشاكرة لكم جدا❤️🙏
  ","

   الله يرزقك والجميع قرة العين وراحة البال في صحبة أمان.
  
"
74256,"
   هو ليه حضرتك مش بتفتح كتير زي زمان وبقيت تجاوب عدد اسئله أقل؟
  ","

   أنا كنت بمهد لكم بده من شهور .. إني مقبل على تغير تام في حياتي، وبحاول أستغل مرحلة الفراغ اللي فاتت في وجودي أكبر قدر ممكن معاكم !
   
   وبإذن الله هكون موجود قدر وسعي .. لكن مش زي زمان.
   
   عموما صحبة الجنة مش مجرد متابعين .. أنا دايما بقول وهفضل أقول هي عائلتي الكبيرة .. لكن ما ينفعش نيجي على حق العائلة الصغيرة :)
  
"
74257,"
   زوجي عاقدين مقيم في أمريكا وهو خلوق ومتدين وبيحبني جدااا وأنا بفضل الله جميلة بشهادة الكثيرين لكن أحيانا بتجيلي أفكار إنه اعتاد يشوف النساء الجميلة والعري وإني مش هكون كفاية بالنسباله أو يشوفني عادي زي كتير خايفة أوي من كدة! ازاي أتجاوز ده؟ آسفة للسؤال
 إجابة حضرتك هتفرق جدااا معاي
  ","

   والله يا بنتي كل دي أوهام !
   
   ولا اعتاد ولا نيلة .. والأشكال هنا في الحقيقة مقرفة للغاية؛ لا تغركم الكاميرات وشغل السيما.
   
   وبصرف النظر عن كل ده خلي عندك ثقة في نعمة ربنا عليك .. وافرحي بزوجك وفرحيه ..
   
   العين لا ترى أجمل ممن تحب .. مهما تنوعت المغريات !
  
"
74258,"
   ي شيخ انا كنت مخطوبه من سنتين واختلفنا ومكملناش ، بعدها جالي ناس كتير ومكنش حد مناسب والمواضيع مكنتش بتكمل ، الشخص ال كنت مخطوباله كلم بابا واتقدم تاني واهلى بيضغطوا عليا ""انه شاريني وهو المناسب طلاما مجاش المناسب"" . وانا م اول مره مكنتش مرتاحه ومازلت بس هل ارضى بيه لمجرد انه مناسب بس ولا ارفض ؟
  ","

   يعني هو مناسب ولا مش مناسب ؟
   
   وهل السبب اللي اختلفتم بسببه قبل كده زال ولا لأ ؟
   
   يعني ما ينفعش توافقي لمجرد إن محدش مناسب اتقدملك.
  
"
74259,"
   والله إنى لأُحبُك .. ربنا يحبك ويرفع قدرك فى الدنيا والآخرة .. ويجعلنا خير صحبة فى الفردوس الاعلى وانت راضٍ عنا يارب ..🤲
  ","

   يا رب .. يا رب .. يا رب ..
  
"
74260,"
   شيخ
حضرتك اخر امل لى
  ","

   محدش في الدنيا يستاهل تقولوله كده !
   
   الأمل في الله وحده.
  
"
74261,"
   ما هي المعجزة التي تنتظرها؟
  ","

   بعض الناس يقول:  انتهى زمن المعجزات !
   
   لكن الحقيقة أن كل واحد منا له في حياته موقف على الأقل رأى فيه من لطف الله وكرم تدبيره ما كان يظن حصوله معجزة.
   
   طمعي في الله لا حد له .. مع تمام الرضا عن كل قدره؛ سبحانه وبحمده.
  
"
74262,"
   خايف من النصيب يا مولانا 💔
  ","

   الدنيا ليست دار أمان .. بل دار طمع في حسن الختام.
   
   الدنيا ليست دار ضمان .. بل دار سعي للنجاة من أمواجها كمتمسك ببقايا الحطام.
   
   الدنيا ليست مستقر .. بل مجرد ممر تطمع في عبوره على خير حال ممكن !
   
   كلنا يحب ذلك الشعور الذي تحس فيه بالتعود .. التعود (مع تجدد الشكر) على كل ما عندك، وكل ما حولك ..
   
   والحقيقة أنك لا تملك شيئا على الإطلاق !
   
   النفوس تتغير، والأرزاق تتبدل، وصحتك قد تغدر بك في أي وقت .. بل عمرك نفسه ينتهي دون سابق إنذار ..
   
   الاستسلام لهذه الحقائق يحبسك في سجن من الخوف .. لا تعرف معه للسعادة سبيلا، ولا تذوق فيه للرضا طعما !
   
   وحده الإيمان من يملأ قلبك باليقين .. من يهبك ذلك الثبات في عدم الرغبة في الاستغراق بالحسابات ..
   
   الإيمان يجعلك على علم تام بأنه مهما كانت تصاريف القدر = فأمرك بيد رحيم بك، غني عنك؛ لن يخذلك وأنت تحبه .. ولن يُسْلمك وأنت عبده ..
   
   الإيمان هو حقيقة الأمان.
   
   ألقاكم يا صحبة الجنة 💚
  
"
74263,"
   هاف ديفندر قلبي 😍😃😍😃😍
  ","

   فينك من زمان 🥰🥰
  
"
74264,"
   فعلا قرار ومش لحاجة معينه للي اي حاجة ف حياتنا هو بس هيوجع شويه ف الاول وبعد كده خلاص عامل زي دور البرد الشديد ف الاول تعب بس بعد كده بتخف وتقوم زي الحصان لو مناعتك كانت كويسه والمناعه هنا هي ارادتك بالظبط 👌
  ","
  Exactly.
  "
74265,"
   نسيته 👩🏻💪 
كنت بدعي اقابله صدفة دلوقتي بحمد ربنا انه محصلش 😂
  ","

   حمدا لله على السلامة.
  
"
74266,"
   وأنا كمان جيت أقول معاهم النسيان قرار مش زرار ي جماعة والله بكلمكوا بأمانة يعني 😅🌻
  ","

   أنا مبسوط بكم ..
  
"
74267,"
   الشيخ بيجيله كم اسئله كتير جدا ف نفس الدقيقه وبيرد على قد ما يقدر عليه الله يعينه ويباركله ويرضى عنه كفايه انه بتدينت من وقته ويقعد معانا هنا
  ","

   الله يجبر خاطركم.
  
"
74268,"
   طيب ممكن حضرتك تقولي رايك في انقلاب خطيبتي عليا ده !؟
  ","

   ما شفتش السؤال والله !
   
   بس عامة ابحث عن سبب .. وحاول تصلحه ..
   
   لو مفيش حل = يبقى ابتعدا بمعروف بدون ما تبهدلوا بعض.
  
"
74269,"
   احب اضم صوتى ليكم ياشيخ 😂 فعلا النسيان قرار واكتر قرار صح كمان وعن تجربه💪
  ","
  👍👍
  "
74270,"
   حصل واهم حاجه ترضي ربنا 💚💚
  ","
  💚💚
  "
74271,"
   فعلا قرار وحتي من غير بلوك كمان😌
  ","

   عاش 👍
  
"
74272,"
   هو ليه دايما حضرتك مش بترد ع أسئلتى ؟
  ","

   اعذرني.
  
"
74273,"
   برنس الليالي
  ","

   رمانة الميزان 😘
  
"
74274,"
   ابا انس انا خريجه علوم وبسعي لشغل في شركه ادويه وبدعي ربنا ييسرهالي لو فيها خير بس كل اما اجاي اقدم وانزل انترفيو يحصل لغبطه لحد الحمد لله في امكانيه اني اروح بكره اقدم هل الغبطه دي علامه انها مش خير وربنا بيمنعني ولا اروح اقدم واعمل اللي عليا للاخر وربنا ييسر الخير محتاجه رايك جزاك الله خير
  ","

   اعملي اللي عليك ..
   
   والله يعينك .. الحقيقة مجال صعب وضاغط .. بالذات للبنات.
  
"
74275,"
   على فكرة يا شيخ الي البنات متعرفوش ان كل ما تغلى نفسها وتقفل اى حد بيفكر ياخد منها حاجة مش من حقه كل ما بتكبر في عينه وقلبه بيتعلق بيها محدش هيجوزك وانتي دالقة نفسك عليه والله وبتتجاوزي حدودك
  ","

   تكبر ولا ما تكبرش !
   
   تتجوز ولا ما تتجوزش !
   
   المهم تعمل اللي يرضي ربنا وبس.
  
"
74276,"
   جيت اكد كلام حضرتك ان النسيان قرار فعلا ودا عن تجربه 😊
  ","

   عاش 👍
  
"
74277,"
   كلمة حضرتك جعلتني أبكي 💔💔
ولكن كيف أقطع الحديث معه ؟
أنا حرفيا تعبت جداا وخايفة بعد قربي من ربنا كل دا الحاجة دي تبوك كل حاجة
  ","

   كويس !
   
   بكاؤك بداية الفوقان ..
   
   هي الحاجة دي فعلا لو ما اتقفلتش هتضيعك وتضيع كل حاجة ..
   
   بالتالي بكل بساطة هتعملي له بلوك على كل الوسائل وتعرفي إنك بتعملي ده طاعة لربك واحتراما لنفسك.
   
   وتحافظي على نفسك ما تقعيش في المستنقع ده تاني.
  
"
74278,"
   ياجماعة والله علاقات الجامعه دى كلها اوهام مجرد فراغ بتحاولوا تشغلوه بأى حد يقولكم كلمتين حلوين بكره تندموا ع ايامك ومشاعركم اللى ضيعتوها ع الفاضى وتقولوا ياريت اللى جرى ما كان
  ","

   يا رب نتعلم ونسمع الكلام قبل ما نركن في نفس الصف !
  
"
74279,"
   ياشيخ خطيبي طالب مهندس واوا خريجه السنادي ومطلع عيني وشكله مش ناوي ينجح عشان نتجوز 🌚 متنصحهوش هو كدا كدا مش بيتأثر.. بوصله رساله بس من عند حضرتك اني زهقت م القعده ف البيت وعندي حساسيه م الدهب ومستحمله الدبله عشانه فانا ممكن ادور ع صحتي واقلع الدبله لو منجحش واتخرج بتقدير 🙃😬😒😒
  ","

   للعلم .. واتخاذ اللازم.
  
"
74280,"
   طيب يا شيخ لما احب حد بس انا كاتمه ف نفسي اولا خوف من ربنا لان دا معروف غلط وتربيتي ولا اهلي يستاهلوا مني دا
  ","

   غلّي نفسك وغضي بصرك !
   

    https://www.facebook.com/m.atiia.soliman/videos/1305808432832332/
   

"
74281,"
   مكنتش عارفة بجد ازاي عملت كدا 
وإليكم الآن مش مستوعبة
ولكن مبقتش عارفة الصح من الغلط حقيقي
  ","

   يعني هل شايفة الصح تفضلي تخوني أمانة ربك وثقة أهلك وتكلمي واحد في سنك ده تحت أي مبرر ؟
   
   شايفة نفسك كده محترمة ونضيفة ؟
  
"
74282,"
   اكتر حاجة بحترمها فيك ي شيخ انك بتاخد كل واحد ع  اد عقله وتمشي معاه واحده واحده لحد ماتوصله لليقين فعلا ربنا يجازيك كل خير ويزيدك حكمه وينور بصيرتك ديما يارب💕💖
  ","

   الله يرضى عنك !
   
   هنعيش الدور على خلق الله ليه ؟!
   
   كلنا ماشيين بالستر .. وبنحاول نساعد بعض ..
   
   ربنا يسدد العمل .. ويعفو عن الزلل.
  
"
74283,"
   اتبسطت جدا يا شيخ اما لقيت صحبة الجنة عندنا في معرض الكلية ورحت اشتريته علي طول ❤
  ","

   الله ينفعك به.
  
"
74284,"
   أنا بنت ف تانية ثانوي وقولت لحضرتك اني كلمت ولد وكنا صحاب وحبيته ولكن هو بيعاملني بجفاء
  ","

   أنت شايفة إنك في اللي بتعمليه ده محترمة نفسك ومحترمة أهلك وقبل ده بترضي ربك ؟!
  
"
74285,"
   ازاى ننسي حب حبناه وقلبنا مش بايدنا
بغض النظر عن الكيو الاصلى
  ","

   مفيش حاجة اسمها مش بإيدنا !
   
   النسيان قرار ..
   
   ( ١ / ٢ ) :
   

    https://www.facebook.com/m.atiia.soliman/videos/1527835560629617/
   

   ( ٢ / ٢ ) :
   

    https://www.facebook.com/m.atiia.soliman/videos/1527841867295653/
   

"
74286,"
   وعلي العكس في اصحاب بتغير علي صاخبتهم اللي اتخطبت ويفضلو بشكل غير مباشر يبعدوها عن اهتمامها بخطيبها اللوده غريب برده
  ","

   كل دي صور لعلاقات مرضية، غير صحية ولا صحيحة.
  
"
74287,"
   نفسي ابقي انسانة كويسة لان بخون جوزي غلب عليا الحب هذا الحب من قبل زواجي
  ","

   أغلقي هذا الباب .. للأبد !
   
   أغلقيه طوعا لله وتوبي .. قبل أن يغلق وقد انكشف سترك.
   
   عافاك الله.
  
"
74288,"
   نفسي تتكلم عن البنات اللي أول ما بتتخطب بتقطع علاقتها بصحابها اللي لسه متخطبوش، دا بقت ظاهرة مش حالات فردية والله ⁦☺️⁩
  ","

   ربنا يهني سعيد بسعيدة !
  
"
74289,"
   انا وشاب أهو بعمل اللي عليا وابتديت اشتغل ع مجالي واتطور من نفسي بفضل الله، بس أهم نصيحة بلاش الاستعجاااال بالله ولا سمعان لاحباط الناس وحش جدا وبيجيب الاكتئاب والله! نفسك وبس وإن الله لا يضيع اجر من احسن عملا
  ","
  ….
  "
74290,"
   كل الناس بتخوفني بتقولي متختاريش الدنيا والبنت دورها أم وزوجة فقط، وأنا شخصية مسؤولة ومجتهدة وعندي أهداف نفسي أحققها :)
  ","

   ما تسمعيش كلام حد !
   
   أم وزوجة لا يتنافى مع الإنجاز .. بل هذا من أعظم الإنجاز.
  
"
74291,"
   هكمل العشرين بعد كام يوم تنصحني بايه مكتئبه بطريقه غير طبيعيه كل اللي بفكر فيه ام بعد العشرين تلاتين وأربعين وخمسين...
صنف نكدي جداا 😭
  ","

   أيوه وسؤال نكدي .. وتكراره بالطريقة دي أنكد .. وبيتحرجم على بلوك !
   
   كل مرحلة ولها طعمها ولها إنجازها .. عيشي طبيعة المرحلة وافرحي بها، وما تشغليش بالك باللي جاي.
  
"
74292,"
   بس أعمل إيه في الحب ال بوظ كل حاجة وحتي بقيت بعيط كل يوم من كتر ما مش عارفة أعمل إيه ومش عارفة الصح من الغلط اصلا ي شيخ 
ممكن ترشدني
  ","

   الحب مش بيبوظ !
   
   أنتم اللي بتظلموا الحب بإطلاقه على أوهام وعك.
  
"
74293,"
   عند الابتلاء.
المقاومة أم الرضا حتى ييسرها الله من عنده؟
  ","

   قاوم اللي تقدر عليه .. وارض بما تعجز عنه .. ولا بأس بنصيب غير مقعد من الحزن !
   
   فرج الله عن الجميع.
  
"
74294,"
   هو أنا ماينفعش كبنت أكون طموحة ونفسي اشتغل واحقق ذاتي ؟ 
هل ده حرام ؟؟ أنا منتقبة وكله بيقولي لو عايزة تعملي ده يبقى تقلعيه..
  ","

   اشتغلي بس واعملي اللي عليك .. وسيبي كل حاجة لوقتها.
  
"
74295,"
   كنت مستنية حضرتك تفتح 
هو ينفع اكلم خطيبي كل فترة ڤيديو ؟ وطبعا وانا بكامل حجابي الشرعي
  ","

   مفيش مشكلة .. بس بدون خلوة !
   
   يعني وأنت قاعدة في الصالة.
  
"
74296,"
   يا شيخ لو سمحت رد عليا
هو زوجي لو بيديني مصروف و انا نازله الكليه و انا بحوش منه هل ليه حق بعد كده يطالبني بالفلوس دي و يقولي مش انا اللي اديتهالك و انتي هتجيبي فلوس منين و كده ولا تبقي فلوس من حقي و اشتري بيها اللي محتجاه
  ","

   المشكلة هنا مش في حق مين .. المشكلة في إن طلبه ده مشكلة أصلا !
   
   عموما اللي بتحوشيه = حقك، لأنه انتقل لملكك بهبته المال لك.
  
"
74297,"
   نصيحه لبنت 23 س منتقبه وملتزمه بفضل الله ومن يوم ما ابتدت تفهم الدنيا لاقت والدها ع علاقات بنساء كتير المكالمات قدامنا عادي بيبات ف البيت يوم ويوم مع العلم اتاكدت انه مش متزوج حياتي منهاره بطريقه بشعه والدتي ساكته وصابره عشان احنا بنات انا مش قادره اوصف ذره من احساسي. مرعوبه يتوفاه الله ع ذنب زي دا
  ","

   مقدر طبعا شعورك !
   
   لكن مفيش حل للأسف إلا إنك تركزي في حياتك وفي مصلحتك وتسيبيه يشيل شيلته .. حسابه على الله.
   
   وادعيله بالهداية ..
   
   اسمعي ده:
   

    https://www.facebook.com/m.atiia.soliman/videos/1806787436067760/
   

"
74298,"
   هو الازرق ده المحيط أم السماء ؟؟
  ","

   السماء !
  
"
74299,"
   ما هو أغرب مكان ذهبت إليه؟
  ","

   منظر السحاب فوق المحيط الأطلنطي يا آسك كان عجيبا للغاية !
   
   صدق الله:
   
   "" وينزل من السماء من جبال فيها من برد "".
  
"
74300,"
   يا شيخ عاوز اسألك عن الشيوخ ولد الددو وبن باز وبن عثيمين والالباني ما رأيك في مناهجهم وعقيدتهم وشروحهم ؟؟
  ","

   لما تسألوني أنا عن دول تبقى مصيبة والله !
   
   مش عشان كم مليون عالآسك ولا كم ميت ألف عالفيس بقيت أنا مركز الكون ورمانة الميزان !
   
   يا جماعة اتعلموا تاخدوا مني (ومن أي حد) ما يحسن .. دون إعطائه ما لا يستحق.
   
   وما تتغروش بالسوشيال واللي فيه ..
   
   اللهم سترك وفضلك.
   
   اللهم علّمنا واحفظنا واغفر لنا وللمسلمين.
   

   ألقاكم يا صحبة الجنة 💚
  
"
74301,"
   مكملش عشان خنته لما فكرت ف حد تاني ؟
ولا عشان المشاكل
  ","

   ما قلنا انسي التاني أصلا !
   
   بصرف النظر ..
   
   هل علاقتك دي مستقرة وصالحة تكملي فيها ؟!
  
"
74302,"
   انا كان متقدملي عريس وفي الرؤية بصراحة حسيت ان مش نظيف ورائحته منفرة جدا والله لم اقصد اني اعيبه او شئ بس اضايقت لان المفروض اليوم ده يكون احسن من كده وكل الايام يعني بس مقدرتش ورفضته هو انا كده ظلمته انا حتي مقدرتش اسمعه او اتكلم انا مش عارفة وبجد اسفة على كلامي
  ","

   حقك.
  
"
74303,"
   بابا وماما الفرق بينهم 13 وأحلى زوجين في العالم ربنا يباركلي فيهم 💕
مش بالسن والأرقام والله
  ","

   وبابا وماما 3 سنين .. وأحلى زوجين في المجرة 😃
   
   الله يبارك في الجميع يا رب.
  
"
74304,"
   انتظرك 💚
  ","

   آسف جدا .. لسه شايف السؤال ..
   
   بالتفاصيل التي حكيتيها فأحسب أن الله يسر له التوبة وختم له بخير ..
   
   ما تقلقوش وما تخافوش.
   
   ادعوله .. وادعوا لموتى المسلمين.
  
"
74305,"
   حضرتك تقصد التفاهم بينا وطريقه التفكير!!
  ","

   وتقدير الاحتياجات والفوارق والقدرة على حسن التواصل ..
  
"
74306,"
   فهمهم يا مولانا ان ممكن يكون عنده 35 سنه وهي 18 سنه بس هي ارجل منه  ياجماعه ممفيش علاقه بالسن في حاجه اسمها توافق هيقدروا يتعايشوا ولاا لا ممكن يبقوا من سن بعض ومفيش توافق
  ","

   أيوه بس لو أرجل منه يبقى ما ينفعهاش !
  
"
74307,"
   انا عرفت الاكونت ده من شهور قليلة فقط و لكن ربنا وحده يعلم كمية الراحة النفسية الي انا فيها وانا بقرا الاجابات، بحس ان ربنا بعتك عشان مش بس تاخد بادينا و تثبتنا كمان، كل اجابات حضرتك مقنعة بالنسبالي جدا احنا لازم نشكر ربنا علي نعمه وجود حضرتك والله، ربنا يرزقك راحة البال و الامان و يبارك ف عمر حضرتك
  ","

   والله ربنا يجبر خاطركم ..
   
   ويجعل الباطن خيرا من الظاهر .. ويجعلهما على ما يرضيه ..
   
   اللهم وسدد العمل، واعف عن الزلل.
  
"
74308,"
   لو فارق العمر بينك وبين شخص ١٤ سنه يا شيخنا توافق ولا مش مقياس العمر؟
  ","

   أنت بتخصص السؤال بيا ليه ! 🙄
   
   عموما أنا قلت هنا كتير فرق العمر ملوش حد .. المهم التوافق الصحيح بين الطرفين
  
"
74309,"
   ازى حضرتك يا شيخ.
كنت بعت لحضرتك من فتره حد بيحبنى وانا حسيت انى كمان كدا وحضرتك قولت ابعدى لحد لو فى نصيب ، بعدت وبعتلى قريب انه خطب وبطل يحبنى وان خطيبته بتحبه جدا وهو بدا يحبها وان ادعى ربنا يرزقنى حد يحبنى زيها 💔 وكلام كتير اوى يضايق. مش زعلانه عليه خالص بس زعلانه من الكلام وفقدت ثقتى فى الكل!
  ","

   احمدي ربنا إنك بعدت عنه وخدت القرار الصح !
   
   ثقتك في نفسك تكون عالية لأنك غلّيتيها .. ولله الحمد.
  
"
74310,"
   شيخ انا بكلم شب بقالي مدة طويلة وعمر ما حصل اي تجاوزات ف الفترة الأخيرة بيطلب يشوف صورة بشعري رفضت كذا مرة ولسه مصر وبيطلب مع انه كان محترم وحتي فكلامه محترم مش عارفة شو به
  ","

   ولا إشي !
   
   اللي به إنه رجل .. وإنك امرأة ..
   
   وإن أي تواصل بدون ضرورة هيقلب لعك ..
   
   وده اللي حصل.
   
   بلّكيه .. واستغفري ربنا .. وما تعمليش كده تاني.
  
"
74311,"
   رمز🔴🌿🔴🌿
  ","

   مفيش مشكلة .. ما دام في حدود الاطمئنان والسلام.
  
"
74312,"
   بقالي اكتر من شهر في حالة نفسية سيئة جداً ولست منتظمة في الصلاة ولا املك أي اقبال علي المذلكرة والوقت لن ينتظرني واليأس تملكني وروحي ليست مطمئنة بتاتاً ف هل من نصيحة او دعاء يريح قلبي ويغيرني ف انا اري فيك الاخ الكبير الذي الجأ الي ردوده لكي تذيب ذلك الجليد من ع قلبي
  ","

   ابدئي بالصلاة !
   
   قومي الآن صلي ركعتين وادعي ربنا بصدق يأخذ بيدك .. وهو لن يخذلك.
   
   انتظمي في الصلاة حتى لو مش حاسة طعمها في الأول .. وكل حاجة بعدها هتكون زي الفل بإذن الله.
  
"
74313,"
   سهران يعني ي شيخ
  ","

   الساعة عندنا 9:18 !
   
   لسه مصليين العشا.
  
"
74314,"
   What's been your greatest discovery on the web?
  ","
  Me & Sohbat El Gannah 😁
  "
74315,"
   وجود حضرتك وطريقة ردودك بتشعرني بسلام نفسي اقسم بالله وبحس أن الدنيا فيها خير كثير ... انا من الناس اللي ثبتهم علي تعزيز  نفسهم وجعل نفسي غاليه دائما بعد ما كنت بدأت اتذبذب بين الحق والباطل .. جزاك الله خيرا واسعدك ورزقك من فضله وكرمه ورحمته وسع عطاءه ابد الدهر ورزقك راحه البال دائما وابدا يااارب
  ","

   هذا مما أحب أن ألقى الله به .. خالصا لوجهه.
   
   آمين ..
   
   وهذا مما يجعلني حريصا على الوجود هنا دوما بإذن الله .. ولو قلّت مساحة الوقت، وتغيرت ظروفي والتزامات حياتي !
   
   جبر الله خاطركم ..
   
   ألقاكم يا صحبة الجنة 💚
  
"
74316,"
   نا مخطوبه واعجبت بشخص تاني وبتمناه زوج ليا
ع العلم اني مخطوبه بعياط وقهر وحاولت احبه مش عارفه من كتر المشاكل وشخصيته اللي مش متقبلاها
هل عليا ذنب كده وابقي بخونه لمجرد بفكر ف حد تاني ساعدني ارجوك ي شيخ
  ","

   انسي التاني.
   
   ما تكمليش مع خطيبك.
  
"
74317,"
   اعذرني هل ينفع اوافق علي عريس لمجرد انه علي خلق؟ بدون مااحس براحه او خلافه هل مجرد حسن الخلق يشفع؟
  ","

   المهم ما يكونش فيه نفور !
  
"
74318,"
   ولو ربنا مقدرلناش مراد قلبنا يا شيخ نعمل ايه ؟
  ","

   نصبر .. وننتظر الجنة !
  
"
74319,"
   هو انا عارف ان السؤال تافهه بس انا بأمانه اول مره احس اني مش عارف اتصرف كده في حاجه ومبثقش غير في كلام حضرتك وكمان مبدخلش حد بيني وبين خطيبتي في أي مشاكل ...بس مش عارف اعمل ايه بجد
  ","

   مقدر شعورك حبيبي والله !
   
   بس زي ما قلت لك ..
   
   دي فوارق شخصية.
   
   هي شايفاها مساحتها وما بتعملش حاجة غلط .. وأنت شايف حقك تغير وهي تقدر وتسمع كلامك !
   
   وقس ده على حاجات تانية .. مش خاضعة لحلال وحرام، وصح وغلط .. بل فوارق شخصية ..
   
   ودي بتكون معادلة صفرية ..
   
   يا تتقاربوا لمساحة وسطى مريحة .. يا هتكون علاقة مرهقة للأسف.
  
"
74320,"
   انا من ساعة ما عرفت حضرتك ومفيش ولا سؤال جاوبتني عليه .. بقيت احس إن اسألتي تافهه بس والله هي بتبقي مسببالي مشكلة كبيرة جداا ومبكونش عارفه اسأل مين 💔
  ","

   آسف.
  
"
74321,"
   شيخ هو ليه انت مفيش مرة ترد عليا ابدا
انا بلوك؟
بشوفك ترد وابعت انا ترد علي اناس وانا لا
  ","

   اعذرني.
  
"
74322,"
   شيخى تقدم لخطبتى شاب اشهد الله انى ما رايت فى حسن اخلاقه يعرف الله جيدا ويخشاه احبنى ولا انكر انى ارتحت له ولكن اهلى رافضين الموضوع لبعد المسافه جدا وكمان هو هيكون فى بيت عيله واهلى دلوقتى سايبين الموضوع عندى بيقولوا قررى شوفى انتى عايزه تبعدى ولا لا  
اعمل ايه
  ","

   مقدرش ألوم أهلك أبدا !
   
   عندهم حق.
  
"
74323,"
   عامله صوره ليها كصوره شخصيه للإنستا وقولتلها مضيقاني ومش مقتنعه .......وغيره بقي من حاجات بسيطه كده ومبتعملهاش
  ","

   للأسف دي مساحات فوارق شخصية !
   
   يا أحدكما يتنازل .. يا هتتعبوا بعض، واستمراركم مش هيكون له معنى.
  
"
74324,"
   ي شيخ كلمت ولد وحبني جدا وانا اللي كنت داخله اكلمه مكنتش اعرف ان هيحصل بنا كلام وعايزه اسيبه بس لما ببعد بيفضل يعيط وبيصعب عليا وبرجع تاني وخايفه من عقاب ربنا وشايله ذنبه اوي وكمان انا اتعلقت بيه اوي اعمل اي رد عليا بالله عليك
  ","

   بلوك .. واقفلي باب العك.
  
"
74325,"
   الله يريح قلبك ياأخى فى هذا الوقت المبارك
  ","

   الله يسعدك.
  
"
74326,"
   مافهمتني حضرتك.. هو يريد يتزوجني ونداروح معه  وانا متخوفة لاني رح اكون لوحدي هناك ماعندي لا اهل ولا سند!
  ","

   روحي معاه .. ما دمت واثقة في دينه وخلقه.
  
"
74327,"
   معلش تعبتك يا شيخ بس نفسي اطمن مامته وتيته حالهم يصعب ع الكافر وقلوبنا كلنا وجعتنا خالص 💕
  ","

   إيه السؤال ؟
  
"
74328,"
   هو لو انا طلبت حاجه من خطيبتي ورفضت اتعامل معاها ازاي ؟
  ","

   إيه الحاجة ؟
  
"
74329,"
   انا من اليمن،خطبت على شاب أصله هندي لكنه متجنس يمني،ليس لديه أهل في اليمن سوى أسرته،ابوه كان في لندن وتوفي هناك،حاليا لسوء الاوضاع لدينا هو يفكر يهاجر لانه ابوه متجنس فهو ممكن يتجنس كمان.بس انا خايفة ومش متقبلة فكرة السفر لانه رح يسافر هو واسرته وغالبا رح يقطع صلته باليمن!وماعاد رح يرجع لها،بشو تنصح
  ","

   يهاجر ..
   
   وغالبا ارتباطكم مش هيستمر إلا لو قدرتم تتخطوا الحواجز بينكما.
  
"
74330,"
   السلام عليكم يا شيخ إحنا أربع بنات أخوات، 
أخواتى الكبار لم يرزقهن الله بالزواج وأصبحن فى أواخر الثلاثينات كيف أرضى بقضاء الله  وأنا سألاقى نفس المصير لأنه يأتينى الخطاب ومن أرتضيهم لا يعودون وكيف أصبر نفسى وأصدقائى يتزوجون وسعداء فى حياتهم.
  ","

   هوني عليكِ..
   
   درب الجنة ليست عليه لافتة ""للمتزوجين فقط"" !!
   
   - يا أيها المجتمع الجاهل ليس ذنبها أن النصيب لم يأت بعد..وقد لا يأتي..
   
   - يا (طنط حِشرية) ليتك توفرين يدك بجانبك؛ فهي لا تنتظر منك (طبطبة)..وليتك لا تتعبين شفتيك باستحضار التأثر حين (المصمصة) المعتادة مع الدعوة بابن الحلال يدق الباب..
   
   - يا أيتها الأم المشتاقة لحبيبتها في الفستان الأبيض..امسحي دموعك واحمدي الله..
   
   احمدي الله أنها (قاعدة في أرابيزك) بصحتها وعافيتها ودينها..وكرامتها..
   
   كرامتها التي قد يبعثرها نذل جبان لا يرقب فيها إلّا ولا ذمة..لا تأبهي بأحد من الناس..هكذا هم الناس..
   
   سيحسدونها إن كانت سعيدة في بيت زوجها، ويجرحونك بنظرات الحقد..
   
   وسيقتلونك معها لو أتتك يوما غاضبة أو على شفا طلاق مع صغير على كتفها برصاصات الشماتة، ونصائح السماجة من ألسنة حِداد..
   
   احمدي الله أنها مكرمة في بيت أبيها..(واللي مش عاجبه يشرب من البحر)..
   
   - يا أيها الأب الذي يرنو لقطف ثمرة تربيته..أنت لم تربها لتتزوج وتنجب..وتأتيك بمن يسعد قلبك بكلمة ""جدو""..
   
   أنت ربيتها لتعبد الله..والأصل ألا تحرص على تزويجها إلا ليكون عونا لها على هذه المهمة السامية..
   
   احمد الله أن ابتلاها بالمنع..كما ابتلى غيرها بالعطاء..
   
   احمد الله أن متعك بحنانها في البيت..وصوتها بالقرآن يعطر أركانه..
   
   احمد الله أن أبقى لك من تجيب نداءك..وتمسح أوجاعك..وتتفاعل مع حديثك..
   
   احمد الله أن رزقك بمن قد تكون -دون إخوانها وأخواتها- سببا لدخولك الجنة..
   
   - يا من تزوجتِ..لست أفضل ممن لم تزوج..أنت رهن الابتلاء مثلها تماما..ورزق الله لا يتوقف على جمال، ومستوى تعليمي أو اجتماعي..
   
   - يا من لم تتزوجي..فرغك الله لعبادته، فاغتنمي..في حياتك أشياء جميلة، فاستثمري..فقط انظري من علٍ، بعين السمو على دنيا -بكل ما فيها- حقيرة..
   
   - يا أيها الناس كلكم مبتلى..بالخير والشر..بالنعمة وسلبها..بالزواج وعدمه..
   
   ""ليبلوكم أيكم أحسن عملا"".
  
"
74331,"
   حدث معي نفس الموقف 
وكلمت والدها وقال لي اكمل جيشك ووظيفتك ثم تقدم 
بس المشكله اني بعد دا ما حصل حاسس اني فقدت اعجابي وشغفي تجاها 
مع اني كنت معجب بيها جدا جدا وكنت شايفها حلم
  ","

   ما هو عشان كده مش بتصدقوا لما نقولكم إن غالب مشاعر المرحلة دي = وهم !
  
"
74332,"
   ولد ليا بيست فريند هي بنت كل حاجة بنحكيها لبعض لما بتياجي بترتبط وتحكيلي كل حاجة حاسس الفترة الاخيرة اتغيرت جدا وكل مقولها نتقابل بتتحجج باي حاجة اخر حاجة قالتهالي بتقولي انا اشتغلت وبقيت موظفة حتة سالتها اشتغلتي اي قاعدة تهزر وفي الاخر مقالتليش انا مش عارف بعدد ليه انا بقيت اخر واحد اعرف عنها اي شئ
  ","

   اللي بتقوله ده كله = حرام.
   
   ما ينفعش البست فريند ولا حتى الفريند لولد تكون بنت .. والعكس !
   
   سيبها لحياتها .. وابعد وشوف حياتك ..
   
   نبرتك كاشفة إن فيه تعلق مرضي أرجو تعرف تعالجه كويس.
  
"
74333,"
   وقعت في حب إحدى زميلاتي في الدراسة منذ عدة أعوام و حاولت الإعتراف لها عن طريق بعض الرسائل منذ فترة طويلة ربما أكثر من ثلاثة أعوام والآن انا ادرس في أواخر المرحلة الجامعية واعتزم التقدم لخطبتها لكن اخاف الرفض وكسر الخاطر
ماذا افعل يا شيخنا الفاضل؟
  ","

   تقدم !
   
   إن وافقت = فحبك يأخذ مسارا صحيحا ..
   
   وإن رفضت = فحبك سيجد مسارا آخر يستحقه.
   
   لا كسر خاطر ولا شيء .. وفقك الله 💚
  
"
74334,"
   أنا أعيد السنة الثانية في الطب و لنا شهر منذ أن بدأنا الدراسة لكن للأسف لم أستجمع نفسي بعد و مازال الحزن و القلق و الخوف يسطرون علي , هلا نصحتني و دعوت لي من فضلك ?
  ","

   استفد من أخطائك ..
   
   وهتكون دي بداية نجاحك بإذن الله ..
   
   ما تحزنش لدرجة فقد ثقتك بنفسك ..
   
   وفقك الله وسددك.
  
"
74335,"
   يا شيخ هل لو الشكل فارق معايا كده هعاني كتير
  ","

   الشكل بيفرق مع الكل !
   
   ودرجة القبول هنا نسبية تماما ..
   
   ممكن ما تقبليش حد أو حد ما يقبلكيش .. وغيرك يقبله جدا، أو غيره يقبلك جدا ..
   
   المهم تكوني منطقية يعني .. مش (أوفر).
  
"
74336,"
   تقدم لي خاطب ارتضيت دينه واخلاقه ولكن لا اقبل هيئته كمان أخبرني أنه مريض بالصدفية .. لا أعلم هل أقبل ام لا أحمل نفسي ما لا تطيق علما بأني قد تجاوزت الثلاثين بقليل
  ","

   محدش يقدر يقرر عنك في الزاوية دي !
   
   لو شايفة مش هتقدري تتحملي الوضع = الرفض من حقك .. تماما.
  
"
74337,"
   امتى نتعامل ب..داري على شمعتك تقيد..
و امتى نتعامل بقوله..و أما بنعمة ربك فحدث؟؟
  ","

   اليقين الأساس هو:
   
   "" قل لن يصيبنا إلا ما كتب الله لنا "".
   
   "" ما شاء الله كان .. وما لم يشأ لم يكن "".
   
   "" إذا أراد الله شيئا هيأ له أسبابه "".
   
   المسلم ما ينفعش يتحول عنده الخوف من الحسد مثلا لوسواس يخليه كتوم لدرجة التنكر لنعم الله عليه !
   
   لكن في نفس الوقت الحكمة بتقتضي أحيانا الصمت والكتمان لاعتبارات كثيرة ..
   
   وعموما نعمة إن يكون لك في الحياة من يحبون لك الخير كما لأنفسهم، تكون أمامهم صفحة بيضاء .. متحدثا بنعمة الله عليك، سعيدا بسعادتهم لأجلك.
   
   لكن المشكلة إن غالب الناس مش بيعرفوا يفرقوا في المساحات الدقيقة دي .. فبيتصدموا !
   
   اللهم أتم نعمتك علينا وأدمها.
  
"
74338,"
   ازيك يا شيخ،ليه حضرتك اخفيت ذهابك لامريكا وقدومك لمصر زيارة،انت عارف اننا بنحترمك ونعزك والله بدعيلك كتير ،الحقيقة استغربت لكن نرجو لك الخير والسعادة فكل بقاع الارض
  ","

   أنتم هنا فعلا عائلتي الكبيرة .. مش مجرد متابعين وكده !
   
   وعارفين إني دايما بحب أفرحكم وأفرح معاكم ..
   
   لكن أنا كنت في ظروف حرجة للغاية .. ونزولي مصر كان في وقت مش مناسب للأسف، لولا ستر الله وفضله ولطفه بي.
   
   وتعرضت لمساءلة أمنية في المطار بالفعل .. في الوصول والمغادرة .. لكن الله كريم رحيم.
   
   وبعدين أنا كنت نازل ترانزيت أسلّم بس على أبي وأمي وأولادي وأشبع منهم قدر المستطاع .. لأني مطول شوية المرة دي.
   
   ومن باب التحدث بنعمة ربنا ثم طلب دعائكم لي؛ اليوم كانت أول خطبة لي في أمريكا كإمام دائم -بإذن الله- لمجمع الهداية الإسلامي بمدينة فيلاديلفيا.
   
   بداية جديدة .. ونقلة في أشياء كثيرة في حياتي ..
   
   أسأل الله أن يجعلها فاتحة خير وبركة في الدين والدنيا والآخرة ..
   
   رب استعملني أبدا ما أحييتني، خالصا لوجهك .. ولا تستبدلني.
  
"
74339,"
   شكرا ..
  ","

   شكرا لكل الكلام الصادق اللي قلتوه هنا !
   
   رب يسعدكم ..
   
   ألقاكم يا صحبة الجنة 💚
  
"
74340,"
   ماذا تفعل عندما لاتستطيع أن تسامح؟
  ","

   أكِل الأمر لله .. وأمضي في طريقي !
   
   المهم لا أسمح لهم بتلويثي بالكراهية .. ولا بتمني الشر.
  
"
74341,"
   هل طبيعي اهدد زوجي يطلقني اذا طلب جماع الدبر؟ هوه لا يصر عليه لكن يطلبه احيانا وعمره ما حصل..
وما العمل معه؟
  ","

   الرفض القاطع والتخويف بالله وبيان الحكم !
   
   فإن تكرر فالتهديد بالطلاق نعم.
  
"
74342,"
   كل سنه وانت حسناتك بتزيد وفاعل للخير دايما ❤
  ","

   يا رب .. يا رب ..
   
   صحبة 💚
  
"
74343,"
   بالله عليك ياشيخ ترد عليا 
هل انا اتوهم من اني اريد فارس في عقله وحكمة في لسانه ورجل يعتمد عليه... ويكون عون لي ام عليا اسمع كلام امي واوافق علي من تراه حسنا لي فقط... مع العلم ان قلبي من الصعب يتقبل احد بسهوله 😥
  ","

   أنا بخاف من الكلام (المكلكع) ده !
   
   المهم رجل طيب .. يخاف ربنا فيك.
  
"
74344,"
   صاحبتك السلامة يا حبيبي  ، موفق دائما  ، لا تنساني من الدعاء  ،، و لنا لقاء ان شاء الله تعالي ..
  ","

   لا حرمتك يا رفيق الروح !
   
   اللهم على خير حال وأسعده ..
  
"
74345,"
   كل سنة وانت طيب ياشيخ عيد ميلادك كان من يومين ومفتحتش و ضيعت علينا الجاتوه😅
  ","

   معلمتي من الابتدائية .. فاجأتني بهذا، جزاها الله خيرا ..
  
"
74346,"
   Egg or foul  ضيعت معاد الmeat or chiken 😂
توصل بالسلامه ياشيخنا
  ","

   هههههه
   
   بالضبط.
  
"
74347,"
   بيقدموا فطار والا غدا ف الطيارة الصبح كدا ياشيخ 😁
  ","

   فول 😅
  
"
74348,"
   صناع التغيير لا يتكئون على أحلامهم !
  ","

   لا أحد يستطيع العيش بدون أحلام !
   
   كل تغيير يبدأ من حلم ..
   
   المهم فيما يترتب عليه .. هل عمل وعزم، أم خلود للوهم.
  
"
74349,"
   هو انت ليه اسلوبك بقا صعب مش معني ان المشاكل متكرره انه نفس الشخص اللي بيسأل اكيد فيه تفاوت خبرات وبنلجألك تساعدنا ليه بتبقي مش طايق ترد وتحسسنا بالذنب ان احنا بناخد من وقتك لو بنسألك من ٣ سنين فاتو وبتجاوب اكيد مش هيبقي بنفس اسلوب محمد عطية دلوقت
فرفقا احنا بناخد خبره منك
  ","

   لو بحسسك بالذنب إنك بتاخد من وقتي = مش هقعد هنا أصلا !
   
   الفكرة بتكون في حزني من تكرار الأخطاء .. في الإصرار على عدم الاستفادة من الآخرين، وإنكم تكونوا درس إضافي لغيركم.
   
   وآسف لو وصلك أي شيء يحزنك مني ..
   
   أنا هنا لأحاول إدخال السرور عليكم ومساعدتكم .. ما استطعت.
   
   وحاضر .. هستفيد من نصيحتك.
  
"
74350,"
   اخدته اسكرين شوت 😂😂😂 ارجوك متغيروش 😂😭😂❤
  ","

   بعد ساعات هيكون وقف خلاص :)
  
"
74351,"
   صحيح فيه ناس نصيبها من الدنيا قليل؟
  ","

   نعم !
   
   ولو صبروا ورضوا = لكان بابهم للجنة.
  
"
74352,"
   يا الله... الله يربط على قلبك ويسعدك
  ","

   يا رب .. وادعوا لأمي ..
   
   وأوصيكم بها خيرا.
   
   دائمة السؤال عنكم مذ رأتكم في المعرض .. وعلمت أنكم عائلتي الكبيرة.
  
"
74353,"
   💜 مشاريعك اليوم ؟
  ","

   وداع !
  
"
74354,"
   ما هو سر العلاقات السعيدة؟
  ","

   أنها تزدهر بالود .. ولا تستسلم للجفاء !
   
   يحييها العهد، ولا يقتلها البعد .. أصلها حب، وهدفها السماء.
  
"
74355,"
   ايه الي بيدي حياتنا معني؟
  ","

   ألا نحرم من السجود في مثل هذا الوقت !
   
   أن يدوم لنا وصال السماء .. حتى آخر نبضة ..
   
   ألقاكم يا صحبة الجنة 💚
  
"
74356,"
   احتسب نيه صالحه .. والله لو صدقت الله ستختم القرآن حفظا وبإتقان أكثر من مرة .. الخدمه ٤ساعات وبتريّح ٨ساعات وهكذا .. هيبقى عندك وقت فراغ قاتل .. استغله صح .
والله كنا فى سينا ومدهمات وحورات وتكفريين وكانت أيام صعبة كدا والله ونچنا الله بفضله .. نصيحتى دى فترة مصيريه هتطلع منها ملتزم جدا ، أو ......
  ","
  ….
  "
74357,"
   هل يغفر الله لي ذنبا يقتلني فرط الندم علي ارتكابه مع التوبه ؟
  ","

   يغفر ويفرح بتوبتك ويبدّل سيئاتك حسنات !
   
   سبحان ربنا الكريم وبحمده.
  
"
74358,"
   كان حلمي وحلم اهلي كليه معينه بذلت قصار جهدي لأجل أن اسعد اهلي فقد كان هذا هدفي ....لم يشأ الله لي التوفيق ...ودخلت كليه اخري ب 96.6%...وفاتتني كليتي التي سعيت لها ....لا احب كليتي ابدا ...ودائما احزن لاني لم افرح عائلتي ...لا أشعر بالرضا عن كليتي وان سألني بما التحقتي احد ارد بخجل .
  ","

   عائلتك تفرح بصلاحك .. بأخلاقك .. بصحتك وعافيتك .. بسعادتك في حياتك بإذن الله ..
   
   بتفوقك في كليتك ومجالك .. أيا كان !
   
   انسي اللي فات خلاص واحمدي ربنا .. واشتغلي للي جاي.
  
"
74359,"
   نفسی يبقی ليك برنامج علی التليفزيون يبقی اسمه صحبه الجنه وكتير من البنات اللی معندهاش اسك دی تتعلم من حضرتك زی ما اتعلمنا
  ","

   وإعلانات بأه وملايين وكده 😁
   
   صدقني التفكير في ده يخوف فعلا !
   
   كل حاجة بيكون لها تمنها للأسف ..
   
   ربنا يستعملنا .. ولا يفتنا.
  
"
74360,"
   انت شخصية طيبة وصادقه ونقية ربنا يسعدك دنيا واخرة
  ","

   الله يجعلني خيرا مما تقول .. ويغفر لي ما لا تعلم.
  
"
74361,"
   الاهم انك تقدرها وتساعدها علي شغلها مش بقي نبدا بلاش نبطشيات وبلاش تأخير لان الواحد بيسمع بلاوي
  ","

   هو لو قال ده (سواء دكتور أو لأ) حقه !
   
   بس المهم يقوله من بدري .. عشان هي تبقى على نور .. وحقها توافق أو ترفض.
  
"
74362,"
   انا دكتوره وزوجى مش دكتور ولا مهندس وشغال مندوب ومخلص كليه عاديه جداااا بس حبيته واتمسكت بيه وتفكيره وعقله احسن واعلى منى بكتير ودايما باخد رايه وبحترمه جدا وبحبه 
سيبك من الهرى ده خالص اتقدم واعمل ال عليك والباقي على ربنا
  ","

   مثال مشرف !
   
   وإن كان نادرا .. للأسف.
  
"
74363,"
   انا داخل السبت بس مش عارف مالي فرحان اوي ليه ي شيخ بصراحه
  ","

   الله يسعدك ويوفقك ..
   
   ادي شوية لأخوك فوق 😃👆
  
"
74364,"
   انا واخدة بلوك؟ رد عليا يا شيخ وهدعيلك فجرا
  ","

   أبدا ..
  
"
74365,"
   هدخل الجيش الاسبوع الجي و قرفان الصراحة و مخنوق جدا 
لو اي نصيحه يبقي جزاك الله كل خير
  ","

   ولا تقرف ولا تتخنق ..
   
   تأقلم مع الواقع ..
   
   وبإذن الله هتكون فترة تاخد فيها خبرات جديدة ومهمة ..
   
   هتعدّي سريعا بأمر الله .. استعن بالله وأبشر ..
  
"
74366,"
   الله 😍😍 احلي اكل فحياتي
  ","

   دنا مش عندي بس أرواح جميلة .. ولا كمّان أكيلة !
   
   الله عليكم يا ولاد 😅
  
"
74367,"
   اللي قال يع دا محروم فعلا 😂😂
  ","

   بيصعبوا عليا 🥺
  
"
74368,"
   اللهم بارك 🌸
چزى الله خيرا أُمنا الغاليه أم محمد عطيه وألبسها الله لباس العافيه وأدخل على قلبها الفسحة والسرور والبهجة والحضور وأمهاتنا وجمعنا الله بهم فى أعالى الفردوس اللهم آمين يارب ..
  ","
  🤲🏼😍
  
  الحقيقة هو ده جالنا هدية من كريمة في مقام أمي .. تتقن هذه الطبخات بالتخصص 👌
  
  رب يسعد من أسعدنا.
  "
74369,"
   يا شيخ انا ممتنه لحضرتك جداً على كل حاجه اتعلمتها من حضرتك وكنت اتمنى انى اتابع حضرتك من وقت اطول من كدا بس خير الحمدلله ربنا يجعله فى ميزان حساناتك وينفعنا بيك🌹
  ","

   وأنا ممتن لكم جميعا أيضا ..
   
   رضي الله عني وعنكم.
  
"
74370,"
   رأي حضرتك يهمني ي شيخ محمد أنا عايز أتقدم لبنت بس هي دكتوره وأنا خريج كلية تجاره أنا اختارتها بسبب احترامها وتدينها ولبسها الفضفاض بس بعد كدا عرفت أنها دكتوره ف اللي أنا بسمعه اني لازم أخد واحده أقل مني ومينفعش هي تكون أعلي مني وأنا شايف نفسي جدير بها في كل حاجه معادا الشهاده،اتقدم ولا لأ؟راي حضرتك
  ","

   والله يا غالي تقدم وشوف .. بس لو حصل رفض خد الأمر عادي جدا !
   
   هي مسألة توافق وقبول .. مش أعلى وأقل.
  
"
74371,"
   بالهنا والشفا لكن للاسف هقول يع😂😂😂
  ","

   محروم 🙄
  
"
74372,"
   ليه الحياه كلها فراق ؟
  ","

   فيها اجتماع .. وفيها فراق ..
   
   عشان تشوقنا للجنة .. وعشان هي مش الجنة.
  
"
74373,"
   اتغديت النهاردة اى
  ","

   وما تطلعش نايتي وتقول يع ؟!
   
   كرشة وكوارع وممبار .. شغل بيتي محترم.
  
"
74374,"
   عارفه ان حالتنا الماديه ماتسمحش 
بابا وماما بيجوا علی نفسهم عشان يجبولی لبس بس انا اللی مش بوافق عشان ماتقلش عليهم وراضيه باللی عندی الحمد لله وطول ما الناس شايفينی راضيه محدش يقدر يكلمنی 

والغنی غِنَی النفس ولله
  ","

   والله أنا اللي غني إن كمية الأرواح الجميلة دي موجودة عندي هنا !
  
"
74375,"
   غ. س والله يا شيخ كان أوقات كتير بتعدي علينا من غير منبقى معانا قرش يكفي اليوم أصلًا مابالك بالمأكل والملبس، بس بفضل من الله ومنّه عدت زي ما كل حاجة بتعدي، وربنا بيعوض خليها بس تتذكر قوله -سبحانه- "" فما عند الله خير وأبقى"" .. و الحمدلله الكريم الجميل على كل حال.
  ","

   سبحانه وبحمده ..
  
"
74376,"
   يا ريت ترد عليا يا شيخ .. اعتقد اللي انا باعتاه لحضرتك كفييل انه يكون اخر حاجة تنشرها ع الاسك اليوم 
انا اللي بعت حكاية بابا عند موته 
نفسي ترد عليا مرة 😭 
😐
  ","

   ما شفتش السؤال !
  
"
74377,"
   ممكن ؟ :"")
  ","
  "" وربك يخلق ما يشاء ويختار "".
  "
74378,"
   ده حدث تاريخى والله يا شيخ انك ترد عليا والله ربنا يفرح قلبك ⁦❤️⁩
والله دائما غنايا فى قلبى والدنيا لا تساوى شئ فى نظرى والحمد لله والله كانت امى تتحايل عليا علشان اشترى ملابس جديدة بس انا كنت برفض على طول لانى عارف الظروف عاملة ازاى ومش اللبس اللى هيعملنى ... ومع ذلك كانت الناس بتحسدنى على الرضا
  ","

   أنت حبيب قلبي 💚
  
"
74379,"
   أربع سنوات ف الكلية بلبس نفس اللبس وبغير ف شكله ع قد م اقدر وابدع ف لبسي واركب من الطقم الواحد اتنين وتلاتة، بشتري كل سنة طقم واحد وحالتنا ميسورة بس انا بخفف من الحمل على بابا ومبسمحش و لا بدي لحد فرصة يتنمر على لبسي و لا يعدل فيه وثقتي ف نفسي خلت الكل يشوفني جميلة
  ","

   فخور بك !
  
"
74380,"
   اسلوب حضرتك ف الرد نوعا ما ناس بتشوفه بتنتقده
  ","

   براحتهم !
   
   عموما أنا بعوّل أكثر على الناس اللي معانا هنا والمفروض فهمنا بعض من طول العِشرة ..
   
   من شاء بعد ذلك أن يتفق مع شيء يراه مفيدا = مرحبا .. ومن رأى غير ذلك = حقه.
  
"
74381,"
   غ.س ، والدى مختلف عننا فى منظومة القيم والشخصية والتفكير والوعى وحتى التدين، واحنا طالعين لوالدتنا بنشبهها اكتر الحمد لله ، الاختلاف ده بيسببلنا بعض المشاكل زى مثلا لو حاجة حرام هو بيشوفها عادى ويؤمرنا بيها وهكذا،المهم هو كأب كويس وبيصرف وتمام جدا، بس القبول ضعيف بسبب اختلافنا ،هل علينا اثم ف شئ ؟!
  ","

   لا .. ما دمتم تلتزمون الأدب في المعاملة.
  
"
74382,"
   نقهويك يا شيخ ولا نجيب موهيتو جايز المود يتظبط
  ","

   موهيتو !
   
   ما يعرفوش عني غير حبايبي ..
   
   بالله زيادة نعناع 😃
  
"
74383,"
   غ.س والله يا شيخ قمصان وملابس البسها لحد الان منذ خمس سنوات وست سنوات والجميع يلاحظ ذلك وسمعت الكثير من التعليقات السخيفة مثل هذه ولكن عندى يقين ان الله على كل شئ قدير وان الأمور هتتغير للأفضل باذن الله
  ","

   هتتغير .. والله يا حبيبي هتتغير بإذن الله ..
   
   المهم يظل غناك في قلبك.
  
"
74384,"
   والله كلنا كنّا زيك كده بس ربك كريم والله هتوسع من فرج وهتضحكى على الأيام دى
  ","

   أنا والله قضيت فترة كليتي كلها بحذاء واحد !
   
   والآن .. لسه والله من شوية بفتح دولابي فخررت شكرا لله على نعمه وأفضاله التي رزقني بها من حيث لا أحتسب.
  
"
74385,"
   ازاي ملهاش دعوه ؟
  ","

   زي ما قلت كده !
   
   وشرحت عواقب تدخلكم (الغبي) في الزوايا دي كتير قبل كده.
  
"
74386,"
   ايه البر بيه يا شيخ وهو بيكلم حد غير والدتها 
غ.س
  ","

   تبره وتحطه فوق راسها كمان !
   
   ما دام كويس معاهم .. فحسابه على ربنا.
  
"
74387,"
   أحن إلى خبز أمي وقهوة أمي
  ","

   وطعام أمي .. الذي أوشك أن أودعه !
   
   الله المستعان.
  
"
74388,"
   في الشتا واحدخ في الكليه علقت على لبسي قدام زمايلنا وقالتلي ايه اللي لبساه دا جيبه شيفون فس الجو ده هس مقصدتش حاجه بش انا مكانش عندي غير الجيبه دي البسها مكانش عندي لبس شتوي ولحد دلوقتي كلرمافتكر الموقف اعيط فاهمني ياشيخ
  ","

   فاهمك ومقدر كويس جدا شعورك ..
   
   بكرة الدنيا هتتغير .. وهتفتكري الموقف ده وتحمدي ربنا على نعمه ..
   
   ولا يهمك !
   
   قيمتك بغنى قلبك وراحة بالك .. وقبل كل ده بقربك من ربك.
  
"
74389,"
   مع انه مكنش بيحبني وكان بيعاملني ساعات بذل واهانة الا اني مش عارفه انساه حتي بعد م اتخطبت واحساسي بيه لسه زي م هو
  ","

   شفاك الله وعافاك.
  
"
74390,"
   اتمنى حضرتك ترد عليا 
بابا احسبه على خير وكويس جدا اطال الله عمره ، عنده ناس نساء على الاكونت وكان بيكلم واحده بس هزار مثلا او كده ولما والدتى عملت خلاف انقطع ورجع تانى وبقى يمسح الشات ، عرفت ومقولتش لماما بس مش تجسس . ينفع افتح الاكونت بتاعه واعملها بلوك او اقولها مثلا ميصحش كده ؟ انا بنت
  ","

   ملكيش دعوة خالص بالموضوع ده كله !
   
   برّي والدك واحترميه .. وبس.
  
"
74391,"
   اسئل الله أن يقر عينك بصلاحهم .. ويجعلهم هداةً مهديين .. اللهم آمين
  ","

   آمين .. آمين .. آمين ..
  
"
74392,"
   ما هو آخر شيء تفعله قبل النوم؟
  ","

   اليومين دول ؟!
   
   بشقّر على الحبايب هنا يا آسك .. بعد أن أتعطر بحضن صغاري وأطمئن لنومهم هانئين.
  
"
74393,"
   يالا يا أسيادنا معتش غير نص ساعه ربنا يُچبر قلوبنا عمة وأبو أنس خاصه .. اللهم آمين .. ربنا يجزيك عنا خير يا غالى والله ..
افتكرونى بدعوه فى الوتر يا صُحبة الجنه يالا قوموا هل من داع .. مستغفر ..مستهدى .. طالبِ حاجه ..ألح ولا تيأس .
  ","

   آمين .. آمين .. آمين ..
   
   ألقاكم يا صحبة الجنة 💚
  
"
74394,"
   شيخ احنا بنحبك وحبنا ل كوننا مسلمين دايما بيزيد بسببك..
  ","

   اللهم ألقاك بهذا .. خالصا لوجهك.
  
"
74395,"
   يا شيخ أنا عايز اتجوز 🙂💔
  ","

   الله يرزقك .. والجميع ..
  
"
74396,"
   ولا اي حاجة، هي قالتلي انا معجبة بيك من ابتدائي واحنا ف قرية عارفين بعضنا وكبتت ده لفترة طويلة لحد 5 كلية وانا مش ف دماغي وقالتلي دخلت صيدلة خاص علشانك مخصوص انك تخطبني ، ضاغطة عليا يا شيخ ولما جربت البلوك قالت لناس كتير وحاولت تتواصل معايا ع اكونت اخويا  خايف عليها وعلي نفسي
  ","

   للأسف هي كده محتاجة استشارة نفسية !
   
   أنت ابعد تماما .. ولعل حد من أهلها بإذن الله يسعى في علاجها.
  
"
74397,"
   بصراحه الله يعينك علينا يا شيخ
  ","
  "" معذرة إلى ربكم ولعلهم يتقون "".
  "
74398,"
   يا شيخ طيب لو عرفت حد وقالي انه ظروفه مش مناسبة دلوقتي ومفروض نبعد يبقي ده سبب يخليني استناه وانه محترم لانه ينطبق عليه الكلام اللي قولته
  ","

   ده سبب يخليك تنسيه .. وتشوفي حياتك !
  
"
74399,"
   احكيلهم قصتي يا شيخ انا استنيته لحد ما كون نفسه وسافر برا مصر ونزل مخصوص خطب صاحبتي واديهم اتجوزوا وخلفوا كمان 😹
وانا قاعدة اعد اللي فاتني واحزن علي حال 💔
طالبة بس اللي هيقرا رسالتي يدعيلي ربنا يغفرلي ويرزقني الزوج الصالح
  ","

   آمين ..
  
"
74400,"
   اختي واحد قالها كده و استني اخلص الجيش عشان مش هقدر اخطب و انا ف الجيش رفضت و مبقتش تكلمه جاه اتقدم بعد شهرين و هو ف الجيش و قال نعمل قرايه فاتحه ع الاقل عشان ظروفي دلوقتي مش هتسمح .. الخلاصه لو عايزك فعلا هيتصرف
  ","
  👍
  "
74401,"
   كلامك صح جدا جداا والله يا شيخ ، تجربتي الشخصيه فضلت مرتبطه بواحد 8 سنين اقسم بالله ومش شايفه غيره فعلا ومستنياه ومستحمله كل ظروفه وف الاخر يقولي مينفعش يتقدملي غير لما اخوه الكبير يخطب وللعلم هو كبير ومش صغير ابدا ع كلام العيال ده، بس ربنا ردلي عقلي وفوقني أينعم متاخر بس بحمده🙏🏻 قولها متستناش حد 🙏🏻
  ","

   إنا لله !
  
"
74402,"
   مفيش احسن من انكوا تكونوا على نور والله عجبه كده تمام مش عاجبه يمشي انتى مش لعبه يعلقك معاه سنين ويا عالم العواقب اللى لسه جايه وهيكون وقتها خسرتى كتير وخسرتى نفسك قبل كل حاجه
  ","
  ….
  "
74403,"
   ياما بنات احلامها انتكسرت علي صخرة انتي تستاهلي حد احسن مني و ماما عايزة تجوزني بنت اخت بنت خالتي و النتيجة انها بتطلع حزنها و غلبها و عدم ثقتها علي راجل تاني ملوش ذنب في اللي حصلها لا هو عارف يتعامل معاها كدة ولا هي عارفة ترجع زي الاول مأساه بتبقا بدايتهل حلوة و اخرها مر و علقم
  ","
  ….
  "
74404,"
   إنا لله وإنا إليه راجعون .. لا حول ولا قوة الا بالله .. 
ربنا ينجينا من الدنيا دى على خير يارب منغير مانظلِم ولا نُظلَم .. اللهم إنا نستعفرك من كل حقٍ لك ضيعناه يارب .. استغفر الله
  ","

   يا رب .. يا رب .. يا رب ..
  
"
74405,"
   حضرتك عندك حق انا ارتبطت بواحد 4 سنين و رفضت ناس زى الفل و كان راجل و جه بس اهلى رفضه و الموضوع باظ بفكر ف الفرص اللى ضاعت من ناس كانو شارين بجد و فرحتى اللى راحت مستنيه ربنا يعوض عليا
  ","
  ….
  
  منا بقول حتى لو طلع صادق .. فيه لسه عوامل تانية كتيرة تخلي موضوع الانتظار ده أفشل فكرة تعملوها في نفسكم.
  "
74406,"
   والله عندك حق ي شيخ 
بنت عمي فضلت متعلقه ب واحد يجي كام سنه وبعدها نزل م الجيش خطب واحده تانيه خالص مع العلم ان كان بيقولها نفس الكلام ال البنت قالته ده ..
  ","

   بنت عمك بس !
   
   تعالوا أوريكم أنا سيناريوهات تشيب ..
   
   الله يعين.
  
"
74407,"
   ياعم اتنيل
  ","

   عرّيتك أنا بزيادة .. معلش يا بيبي !
   
   ما هو أنت جدع تعمل سبع رجالة على أختك بس .. لكن بنات الناس عادي، أومال .. دنت سوبر مان ومفيش منك ..
   
   ربنا يهديك.
  
"
74408,"
   ي شيخ هو اللى يقول هاخد حقى منك يوم القيامه والكلام ده وانا اصلا مظلومه عشان انا بقول لاما تدخل البيت لاما تمشي غلط هما عايزين يكلمونا ويعلقونا بيهم لدرجه الهبل وفى الاخر يمشو ليه ؟
  ","

   جه كسر حقه !
   
   وحق الغبية اللي يتضحك عليها بالكلام ده كمان.
  
"
74409,"
   مش ممكن تخليه يتقدم يخطبها دلوقتي وتستني مخطوبه
  ","

   مش هيتقدم !
   
   عارفة ليه ؟
   
   عشان هو لو صادق كانت تقدم بظروفه زي ما هي .. أو سكت خالص لين يقدر يكون أد كلمته.
   
   لكن هو لقاها متاحة ومتمسكة وعايشة الحلم البمبي .. فليه لأ !
   
   أهي موجودة .. ومستنية ..
   
   تملى فراغه ويرمي عليها مشاكله .. وتشجعه وتقوله يلا هانت، أنا مستنياك !
   
   لكن أول ما ظروفه بتسمح .. بيكون -ويا للعجب- ملّ وزهق .. أو لقى حد جديد يبهره أكتر ولقى نفسه معاه .. وطبعا عشان مفيش أي التزام من أي نوع إلا بالكلمة الباردة السمجة (مرتبطين) فبيكون أشيك رد:  تستاهلي حد أحسن مني !
   
   وهي بالفعل ياما رفضت الأحسن منه .. لكن البعيد مش همه طبعا.
   
   ولو فرضنا إنه هيفضل صادق ..
   
   ففيه مامته اللي هي أو أهلها معجبتهاش .. وفيه أهلها اللي شايفينها تستاهل حد أحسن منه ومن ظروفه .. وفيه عوائق كتير تظهر فجأة وتندمها على فرص مش هتعوضها !
   
   هيزعل شوية وهيكمل حياته تمام .. لكن هي هتكون خسرت كتير للأسف.
   
   أما لو الخطوة اتاخدت برجولة فورا .. فكل حاجة بسرعة هتتعرف .. وتمشي الأمور كما يليق ببنات الناس الغاليين، قبولا أو رفضا.
   
   الخلاصة:
   
   مفيش حاجة اسمها ارتباط بره باب البيت .. ومفيش رجل (بمعنى رجل) هيطلب من بنت تشنق روحها على حبل انتظار.
  
"
74410,"
   مش كنت بتحترم المشاعر .. الست بتقولك محترم ، ومتدين ، وابن ناس .. 
ايه ؟
  ","

   عمر المشاعر ما كانت أنانية ومعيلة بالطريقة دي !
   
   عمر المشاعر ما كانت واحد يقبل يعلق حياة بنت 3 سنين (ولا سنة حتى) على وضع هو لا يملك فيه أي حاجة !
   
   المشاعر يا كلمة بحقها، في وقتها، ووضع يليق بها .. يا صمت صادق، موقن إنه هياخد نصيبه المكتوب له !
   
   أعوذ بالله أن أومن بمثل هذا الضعف والخور الذي لم يعرف حقيقة الرجولة يوما.
  
"
74411,"
   مفيش احتمال تكوون مشاعره صادقه و هيتقدم بعد ال 3 سنين دول ؟؟
ولا الابام بتغير زي ما انا عقلي بيقولي ؟
و غير كل دا.. مش هكون ظلمت حد ؟؟؟
  ","

   ما تحرقيش دمي آخر الليل !
   
   فوقي يا ماما من الهبل والقرف ده ..
   
   فوقي قبل ما تيجي تعيطي بدل الدموع دم.
  
"
74412,"
   انا بنت و كنت مرتبطه بواحد كويس ‘ محترم ‘ متدين و دكتو. و ابن ناس
بس قالي هينقدم بعد الجيش و بعد ميجهز نفسه.. طلب استناه 3 سنين ....خايفه بعد مرور ال3 سنين يتغير.. و بيتقدملي ناس مناسبه اوي.. لو وافقت ع حد اكون ظلمته ؟؟
و لو وافقت ع حد هعرف اعيش عادي ؟
ولا دماغي هتفضل مع الشخص الاول 
دلني عابزه توب
  ","

   أولا: تتوبي من العك ده .. بلا ارتباط بلا قرف !
   
   واضح إنكم مستحليين المسمى ده وبقت موضة.
   
   ثانيا: لو صحت توبتك = هتندمي وتعرفي إنك رخصت نفسك ورخصت أهلك كمان .. عشان الرجل الصادق ما يقبلش على نفسه يعلق بنات الناس كده .. وهو مش ضامن أي حاجة، لا من ظروفه ولا من أهلك وأهله ولا حتى من قلبه !
   
   ثالثا:  بناء على ما سبق هتنسي تماما .. وتحمدي ربنا إنه نجاك !
   
   وتلحقي نفسك وتوافقي على حد مناسب .. رجل محترم طرق باب بيتك، مش لص هيرميك على أول ناصية.
  
"
74413,"
   شيخ لو حد محتاج يتواصل معاك ضروري ممكن تكسر بخاطره مع العلم والله بمجرد مايخلص الموضوع مش هيضايقك تاني ابدا ارجوك
  ","

   أعوذ بالله من كسر الخاطر !
   
   طيب تابع معايا اليومين دول وأنا هنزل رقمي المصري قبل السفر .. عادة بعملها آخر كل إجازة.
   
   سامحني.
  
"
74414,"
   انا بحبه جدا بس ال عرفته انه كان بيحبها من زمان وكل مره يبعدو عن بعض يرجعو تاني فده مخوفني ان يرجعو بس هو قالي الموضوع خلص وبيقولي حياتنا مش هتنفع بالشك ده انا مش عاوزه اسيبه وف نفس الوقت بموت وبقعد اعيط لمجرد تفكيري انه بيكلمها
  ","

   للأسف أنت كده اللي هترجعيه لها بنفسك .. أو على الأقل هيسيبك !
   
   مكنتيش هتتحملي الوضع ده = كنت تخلصيه من زمان .. أو تخلصيه الآن.
   
   أما حالك ده لا هيريحك ولا هيريحه.
  
"
74415,"
   انا كنت بكلم شخص وكنت بحبه حب عظيم ...وعمري م بصيت لغيره والله ...شخص دخل قالي ع الفيس انه عاوز يتقدملي رديت عليه بانه لا واني مش هوافق وعملت بلوك بس معرفتهوش ان ف شخص كلمني عشان الراجل سألني باحترام وبلاش افضحه ف هو عرف ...بعتلي كميه شتايم لا تطاق ف حاليا سبته واتخطبت لان مقدرتش اسامحه هل كدا ظلمته
  ","

   السؤال اللي بيجيبلي حساسية !
   
   لا يا ماما ..
   
   عملت الصح .. ونفدت بجلدك، ولله الحمد.
  
"
74416,"
   ضروري بالله 
يا شيخ واحدة بتهددني اني لو مخطبتهاش هتموت 
نفسها وتسيب ورقة تقول اني السبب وقالتلي نتجوز عرفي مرة وبتبعت رسايل كتيرة جدا عن حبها وعاوزاني اخطبها باي شكل وقالت لاخواتي البنات ومعرفة اهلها فالبيت اني هخطبها

هي في صيدلة وانا في طب بشري ولسه بدرس الحل ايه شيخنا؟
  ","

   قبل الحل ..
   
   أنت وعدتها بإيه يوصلها لكده ؟!
  
"
74417,"
   خطيبي خاني قبل كده وعرفت وسامحته وبعدها بفتره هو دلوقتي مسافر وكان فاتح نت فرنتله لقيته فمكالمه سالته بتكلم مين قالي واحد صاحبي قولتله وريني ابعتلي اسكرين فمرداش وبعدها بعت بس فضل زعلان ان انا مش بثق فيه انا عندي موضوع الشك بزياده اعمل ايه وخايفه يكون بيكلمها تاني
  ","

   سامحتيه = يبقى تنسي !
   
   هتفضلي تشكي = يبقى ما تكمليش ..
   
   عشان كده حياتكم هتبقى عذاب.
  
"
74418,"
   بصراحة يا شيخ الابتسام في مصر صعب .. كنت الأول بقول هو الناس قالبه وشها ليه بس بما جربت الزحمة والتراب وريحة البنزين عذرتهم 😅
  ","

   وقعدة الكرسي الوقت جنب الشباك اللي جايب شوية هوا يردوا الروح دي .. مش هتلاقوها في مكان تاني !
   
   هي غريبة .. فعلا غريبة ..
   
   رغم كل حاجة، لكن طعمها جميل ومميز.
   
   الله يصلح الحال والبال ..
  
"
74419,"
   ياشيخ خطيبتي اعترفتلي انها غلطت مع واحد قبلي وقالتلي انها تابت وندمت وهي بنت ناس واهلها محترمين جداً وطلبت مني اننا ننفصل لأنها مش عايزه تظلمني معاها ، بس انا محتار مش عارف اعمل ايه ياشيخ ساعدني بالله
  ","

   طيب اللي تابت وندمت تفضح نفسها ليه ؟!
   
   ده من تمام التوبة = الاستتار بستر الله.
   
   عموما أنا مش عارف حدود الغلط ده إيه، وإيه بالضبط خلاها تقولك كده !
   
   هل نوع من السذاجة خلتها تظن إن من تمام الصدق والأمانة إنها تعرفك .. ولا الغلط ده له أثر خلاها تقولك قبل الزواج .. ولا فيه سبب مخليها مش عايزة تكمل فقالت لك كده !
   
   لكن اللي أعرفه إنها فتحت باب شك يلج منه الشيطان بينكما للأسف.
  
"
74420,"
   شيخ ارجو الرد، انا حصل بيني واحد تجاوزات كبيرة انا دلوقتي بعدت عنه ومعترفه بغلطي ازاي اتوب وهل ربنا هيقبل توبتي
  ","
  "" قل يا عبادي الذين أسرفوا على أنفسهم لا تقنطوا من رحمة الله إن الله يغفر الذنوب جميعا "".
  "
74421,"
   جبر الله خاطرك واثلج صدرك وفرح قلبك
  ","

   يا رب .. جميعا ..
  
"
74422,"
   لو عرض عليك وظيفه ما اعلى من التى تعمل فيها هتوافق؟
  ","

   من يردّ فضل الله ؟!
   
   المهم دايما عندي أترك مكانا بأنبل ذكرى .. وأبدأ طريقا بأكثر أمان ممكن.
  
"
74423,"
   خطيبي ‘ عاقدين طيب و كويس و بيحبني من اربع سنين.. اتقدملي كتير لحد مخطبني و بيصلي و متدين و بار ب اهله ..مشكلته انه مبيعرفش يقول كلام حلو ..و ف مشكله تاني انه نادر لما يجيب هديه ف كل المناسبات بيجيب و بزياده. واول الخطبه كان بيجيب كتير.. حاليا بقاله كم شهر مجبش بسبب انه بيشطب فيلا
خايفه ليكن بخيل
  ","

   يعني الراجل بيشطبلك فيلا ومش بيحبك وبخيل ؟!
   
   ممكن عدم الكلام ده طبع فيه (وهو طبع كثير من الرجال الحقيقة) .. المهم صدق المشاعر، ونبل الأفعال.
   
   عموما تقدري تلمحي له بلطف وتفهمي هل فيه حاجة مزعلاه مثلا أو لا.
  
"
74424,"
   اى اكتر حاجة بتضايقك من المتابعين وتتمنى تقل عالاسك؟
  ","

   - لومهم على عدم الرد !
   
   - تكرار الضغط على مساحة أشرت لها من قبل عشان معدتش أتكلم فيها وبرضه بيسألوا عنها كتير.
   
   - إصدارهم لأحكام (سواء مغرقة في المثالية .. أو كذلك مبالغة في الانتقاص) بمجرد الرمي بالغيب.
  
"
74425,"
   Photo Of Day
  ","

   كنت أقلّب اليوم في دفاتري القديمة ووجدت هذا الكتاب وعليه هذه الإفادة !
   
   فضيلة الدكتور عبدالرحمن المحمود -حفظه الله- .. رجل يدرسك ويعلمك كيف تستمتع بتدريس العقيدة.
  
"
74426,"
   ما اكثر سبب يؤدي لقطع العلاقات بين الناس من وجهة نظرك ياشيخ؟
  ","

   غياب عنصر الجنة من الحسابات !
  
"
74427,"
   يعني مش علشان غلطت وعرفت حد ربنا مش هيديني حد كويس ابدا؟
  ","

   من تاب = تاب الله عليه.
  
"
74428,"
   أنا مزعلك فى حاجة يا أبو أنس ..
أنا بدأت أحس انك مُتعمد متردش عليا ولا اسئلتى مالها ولا ايه ؟
  ","

   أنا معرفش حسابات هنا عشان أتعمد رد أو تجاهل ..
   
   معلش .. اعذرني.
  
"
74429,"
   طب م في ناس بيبقي عندها النعم اللي عندي وحاجات ازيد كمان ليه مش من حقي افكر ف اللي مش معايا وهيفرحني 💔
  ","

   أنت مش من حقك أي حاجة خالص !
   
   لأننا فعلا في الأساس ما نستاهلش حاجة.
   
   ربنا بيبتلي كل واحد .. سواء بالمنع أو بالعطاء ..
   
   من رضي = له الرضا .. ومن سخط = له السخط.
  
"
74430,"
   ارتبطت بحد يا شيخ لفترة وكنت دايما بساعده وشيفاه احسن واحد وبقدره ودلوقتي بعد عني وده ماثر علي نفسيتي اني عرفته انه اهم حاجة وهو عرفني اني ولا حاجة 
اعمل ايه يا شيخ
  ","

   تتعلمي !
   
   وتنسي اللي فات .. وتقربي من ربنا، وتبشري بالخير ..
  
"
74431,"
   بعض الاحلام جمالها يكمن فى استمرارها كأحلام وليس فى تحقيقها
هكذا علمتنا شيخنا وكانت من اجمل ماتعلمت ❤ 
جزيت عنا خيرا
  ","

   الله يسعدك ..
  
"
74432,"
   انا نفسى تجاوب عليا مره واحده انا مخطوبه لواحد عنده ٣٤ سنه وانا ١٩ سنه فرق السن في فرق في التفكير وكدا ومش عارفه اتعامل معاه خالص وأهلي رافضين اني افشكل الخطوبه مع اني حولت اموت نفسي مره وكنت هكفر بس برضو مش راضيين
  ","

   ده قرارك !
   
   يرضو أو ما يرضوش.
  
"
74433,"
   يا شيخ هو لو وافقت علي الارتباط بشخص لحد ما يكون نفسه ويكون الكلام بينا بحدود هل ده غلط وممكن ربنا مش يبارك
  ","

   غلط وهيجر لغلط ..
   
   مفيش حاجة اسمها ارتباط !
   
   فيه خطوبة فزواج .. بس.
  
"
74434,"
   كل حاجه جايه عليا وحقيقي مبقيتش مستحمله حاجه 💔
  ","

   حقيقي ما ينفعش نبقى فصحاء كده في الشكوى والتسخط .. أعاجم أمام نعم كتير مش واخدين بالنا منها، وغيرنا يتمنى ربعها !
  
"
74435,"
   انا نفسي اسمي ابني موسي بس خايفة يكون اسم تقيل ومش متداول ويكره اسمه وابقي عقيته ف اسمه وبدات اشوف اسامي تانيه بس انا كل لما بسمعه ف القران بيعمل حاجات ف قلبي كده ❤❤..انا بحب سور النبي موسي 
ايه رايك الاسم فعلا مش ماشي مع الزمن ولا اسميه
  ","

   اسم جميل جدا !
  
"
74436,"
   بتتحكم فى نفسك وقت الغضب ازاى يا شيخ ؟
  ","

   هذا مما يمدح فيه دوام المجاهدة !
   
   كتير بقدر .. وأحيانا بفلت ..
   
   الحلم وكظم الغيظ نعمة ..
   
   وإن كان إنفاذ الغضب في بعض الحالات ممدوحا .. كأن تنتهك حرمات الله، وكثير من الناس يخلط بين هذا وبين حظ النفس.
  
"
74437,"
   هل عندك ياشخنا كتابات ما شفتشي النور ومحافظ عليها تفضل ليك انت وحدك..؟
  ","

   أي حد له قلم = لازم يكون له سطور .. لروحه فقط !
   
   أي حد له صوت = لازم يكون له كلمات .. سرية للغاية.
  
"
74438,"
   احلامنا الحلوة هتتحقق؟؟؟
  ","

   أحيانا لو اتحققت مش هتكون حلوة كما توقعنا !
   
   عموما نرضى بما تحقق، ونشكر .. ونرضى عما لم يحقق، ونصبر ..
   
   وخلف باب الجنة، للأحلام المبتسرة .. براح.
  
"
74439,"
   هل تبتسم للغرباء؟ نعم أم لا، ولماذا؟
  ","

   العالم آلة تصوير يا آسك !
   
   من يعقل سيقرأ في جنباته = ابتسم من فضلك .. رغم كل شيء :)
   
   وأجمل من ذلك أن البسمة في ديننا صدقة.
  
"
74440,"
   والله عايز اتغيّر
  ","

   اصدق الله يصدقك !
   
   كلنا عايزين نتغير ..
   
   لكن العبرة بالفعل وصدق القرب .. مش مجرد كلام.
   
   اللهم من فضلك العظيم !
   
   ألقاكم يا صحبة الجنة 💚
  
"
74441,"
   ي شيخنا .. انا مخطوبه وخطيبي كويس جداا .. بس غريب شويه .. انه مثلا عايز يأكلني ب ايده او انا اعمل كدا .. و المشكله الاهل بقولهم كدا بيقولوا عادي ويحسبوني متشدده .. هو حاول يعملها اكتر من مره وحذرته .. ف حضرتك ايه رأيك ؟
  ","

   أنت صح !
   
   ما ينفعش حاجة من دي إلا لما تعقدوا.
  
"
74442,"
   السلام عليكم يا شيخ ..زوجي كان بيزني مع واحدة متزوجة قبل زواجنا واكتشفت علاقتهم بعد زواجنا وحذرتهم ولكن بدون فائدة اخر مرة وجدت بينهم حوار قذر أرسلته لزوجها وأولادها وزوجي بيحلف انه مش هو وانه الكلام متفبرك .حرفيا حياتنا سوا واقفة وبيحصلي اجهاضات متكررة وهو مش لاقي شغل .خرج من قلبي ومش قادرة احبه
  ","

   معذرة !
   
   إن كان كما تقولين = فأنت لست بريئة من هذه القذارة.
   
   لأن الوضع بالطريقة الدنيئة دي = كان يخليك تنفدي بجلدك من زمان وتطلقي.
   
   مش تنيلي الدنيا أكتر ما هي متنيلة ولسه جاية تقولي خرج من قلبي !
   
   تصرفك مجرم كإجرامهم .. مجرد انتقام .. ووضعك لا يستحق التعاطف حتى.
  
"
74443,"
   نتذكر جلسات وادي حنيفة مع الاحباب و تمر ذكريات نتمنى رجوعها 
لنا لقاء قريب بأذن الله
  ","

   الله !
   
   أسعدك الله يا غالي وحفظك ..
  
"
74444,"
   انا بجري دايما ع الاك بتاع حضرتك بيغسلني من جوه وبيفوقني ع حاجات كتير والله ربنا يباركلك 💙
  ","

   أنا اللي بيغسلني من جوه من يوم ما جيت الصراحة = المانجة 😃
  
"
74445,"
   شيخنا الحبيب طال غيابك علينا وأشواق الرياض تنادي
  ","

   سلام على نجدٍ وصبا نجدِ .. وإن كان السلام على البعد لا يجدي !
  
"
74446,"
   لو انا للاسف دخلت في علاقات مش في النور 
بعد كدا لما اتخطب او اتجوز مش هحس باي فرحة بسبب ذنبي دا ؟
  ","

   التائب من الذنب كمن لا ذنب له.
  
"
74447,"
   بحبك ياشيخنا  والله 
كنت قافل سوشيال بقالي فتره وكان واحشني ردودك 
ربنا يديمك ويحفظك
  ","

   حبيبي 💚
  
"
74448,"
   هي مش الاغاني حرام ي شيخ ؟
  ","

   ممكن يكون هو بيتبع فتوى الجواز (وإن كانت ضعيفة).
   
   وأما حرمتها فلنفسه .. فيه حاجات مش لازم تعيشوا فيها دور القضاة المصلحين؛ ما دامت قابلة للتعايش وقصادها ميزات كتيرة .. كحالة السؤال.
  
"
74449,"
   ياشيخ خطيبي (عاقدين) زعلان انهم مش بيسيبونا لوحدنا غير قليل ومش دايما ومش بيوافقوا نخرج وحوازنا شكله عيتاخر واحنا تعبنا ياشيخ واهلنا مش حاسين بالله عليك لو عندك حل قوله
  ","

   الحل تمشوا أموركم بالمتاح لين تعدي المرحلة دي ..
   
   معلش.
  
"
74450,"
   خطيبي شخص كويس جدا ربنا يبارك فيه .. بس المشكله أنه مش مقتنع بحرمة الاغانى .. مش عارفه اعمل ايه .. هو مقتنع أنها مش بتأثر على ورده ف القران و شايف أنه عادى .. وهو صعبان عليا أنه يسمعها وياخد الذنب كدا .. اقنعه ازاى
  ","

   مش لازم تقنعيه !
   
   ما دام له ورد قرآن وبيصلي وإنسان كويس = ما تخليش دي نقطة خلاف.
  
"
74451,"
   يا شيخ نفسي اتخطب واتجوز و احب زي بقيت البنات بس في النور و حاجه تكون ترضي ربنا اعمل ايه !؟
  ","

   تصبري وتحفظي قلبك وتغلّي نفسك !
   
   عيشي مرحلتك واشغلي نفسك بما ينفعك وما تستعجليش ..
   
   احتياجك طبيعي جدا، لا تحاربيه .. لكن لا توقفي حياتك عليه.
  
"
74452,"
   كان فيه موقف كده حصلي وبعدين قلت الحمدلله ولعله خير ومكملتش زعل .. بعدين لقيت بوست عالفيس فيما معناه "" لو عفا عنك الله أتتك مسألتك * حاجة زي كده 
هو كده ايه ؟
  ","

   ولا حاجة !
   
   وبطلوا تربطوا حياتكم بأوهام.
  
"
74453,"
   نفسك حد يبعتلك رساله معينه يا شيخ؟
  ","

   نفسي ربنا يرضى عني.
  
"
74454,"
   وصلك سؤالي يا شيخ؟
  ","

   تابعي حساب واعي .. وبإذن الله هتبقي تمام.
  
"
74455,"
   مبتكملش لحد يا شيخ صح؟
  ","

   لو كملت تبقى جنة !
   
   والدنيا عمرها ما تبقى جنة.
  
"
74456,"
   انا والدي منفصل عنا ورافض يقابل عريس متقدملي.. 
قولت للعريس انه والدي منفصل والقعدة الاولي ختكون مع خالي..  قال تمام ولكنه سال خيتعرف علي بابا امتي؟ وبابا شايل ايده منا خالص..  وانا مقدره كون العريس يقلق..  مش حقدر اقوله بابا رافض يقعد لي.. ارفض العريس بحجة مفيش نصيب واخلص؟
  ","

   قوليله بابا منفصل عنا، بدون تفاصيل !
   
   ليس هناك ما يسيء لك في هذا ..
   
   وهو لو رجل كويس = هيقدر الموقف ويتجاوزه ..
   
   مقدرش = مع السلامة.
  
"
74457,"
   نصيحه متعلقيش نفسك بيه وتحطى أمل على الموضوع .. نفس الحكايه حصلت معايا بالضبط ودلوقتي خطب .. مش بيأسك والله بس ده واقع ممكن يكون لكم نصيب فى بعض وممكن لا
  ","
  ....
  "
74458,"
   حبيت واحد وارتبطنا واتكلمنا حوالى 4 شهور تقريبامحصلش بينا اى تجاوز ولا حتى خروج من ناحيه حرام حتى كلامنا كان بحدود 
بس انا كنت خايفه قلبى مكنش  مرتاح دايما حاسه انى بعمل حاجه غلط وبخون ثقه اهلى فيا سيبته ووعدته انى هستناه وحكيت لماما وشجعتنى على قرارى وانى ابعد واحتسبه
كده صح وربنا هيكرمنى بيه صح
  ","

   ربنا هيكرمك بإذنه !
   
   به أو بغيره ..
   
   ما تعلقيش نفسك.
  
"
74459,"
   استاذي ارجوك انصحني. شاب مصري مدرس اعمل في الإمارات متزوج ولدي طفل. ادرس ولد في البيت تخرج لي والدته بدون حجاب. يعلم ربي ان اتضايق من هذا واغض بصري. لكن لما بتكلمني بضطر ابص لها وانا بكلمها  كنت ع وشك اقول لها بلطف رجاءا البسي حجابك ولكن لم أفعل. مع العلم اني والله في أمس الحاجه للفلوس وربي  يعلم.
  ","

   غض بصرك وبس.
   
   وإن رابك شيء = انفد بجلدك .. دينك أغلى من فلوس الدنيا.
  
"
74460,"
   والله يابنتي ولا ليه لازمة اللي انتي عايزة تعمليه دا هتقللي من نفسك وتحسسيه انه له قيمة ع الفاضي ،جايز يكون فيه حاجة انتي متعرفيهاش عنه هي السب مش لازم تكوني انتي السبب اهتمي بنفسك وبصي لحياتك ربنا يعوضك خير وأهم حاجة خلي عندك ثقة ف ربنا وف نفسك
  ","
  ….
  "
74461,"
   كان متنكد عليا و مخنوقه جدا فجأة قالي في ميموري الفيس ""لا تحسبوه شرا لكم بل هو الخير ""
فاتطمنت..كدا مش صح؟
  ","

   ولو كنت لقيت:  ""فذوقوا فلن نزيدكم إلا عذابا"" !
   
   كنت هتكتئبي ؟!
   
   كلام الله أعظم من استخدامه هكذا.
  
"
74462,"
   والله ياشيخ انت وجودك فى حياتنا نعمة كبيره من ربنا نسأل الله دوامها .. لما بدخل هنا بحس انى احسن بكتير .. كلام حضرتك بيدينى طاقة ايجابيه وبحس ان لسه فى امل .. ربنا يجازيك عنا خير الجزاء ويرضى عنك
  ","

   وأنتم كمان نعمة كبيرة !
   
   اللهم صحبة الجنة.
  
"
74463,"
   بكلم شب عالفيس كنت بحبه وهو مفكرني اخته وأنا كنت كمان بظن كده، اتخطبت لقريبي وكتبت عالفيس فلقيته داخل بيقولي إنه كان بيحبني كنوع من تفريغ المشاعر عنده وقالي أعمله بلوك بعدها، بعدين قلتله أنا كمان بحبك مقلتش ليه قالي عشان لسه قدامي دراسة، قلتله كنت حستناك، أعمل إيه، علما ان خطيبي بيحبني جدا، مكتئبة😢
  ","

   انضفي !
   
   اعملي بلوك واقفلي باب العك ده .. للأبد.
  
"
74464,"
   عايزة أروح الجنة تعبت جدا خلاص انتهيت 😢
  ","

   كلنا عايزين نغمض ونفتح نلاقينا رجعنا هناك .. وكل ده خلص !
   
   لكن فيه ثمن من الصبر لازم يتدفع ..
   
   هذه هي المعادلة.
  
"
74465,"
   طب ليه .. تفسر تصرفه بايه.. بفضل الله جنيلة واخلاق .. وعلم .. مش قاظرة انسى .. نفسى اكلمه اعرف لارتاح .. عمل كده ليه .. طب كان كلامه ليا ايه كان بيضحك عليا ..ولا بيشتغلنى .. ينفع تكلمه..شايفة الدنيا قاتمة مش قادرة ابدأ تانى وفقدت الثقة فى اى حد وفقدت الأمل.. انا بعت لحضرتك ماسنجر ..عفوا على الثقل
  ","

   ده بأه الكلام اللي فعلا ملوش لازمة !
   
   اعتبريه شيء تعثرت به في طريقك .. خد منك وقت عما فقت منه ..
   
   بس لازم تفوقي وتنسي وجعه ..
   
   كان كلام .. مفيش أسهل من الكلام !
   
   لينتظر قلبك من يستحقه .. بالفعل والواقع والصدق ..
   
   صدقيني .. اللي حصل نعمة كبيرة من ربنا عليك.
  
"
74466,"
   ليه من كلامها فيه استقلال بالممرضات يعنى؟!!
  ","

   مش استقلال !
   
   قصدها نفس الكارير يعني .. واللي كان بيغير منه هيكون في حالة الممرضة أشد.
  
"
74467,"
   ربنا يباركلك فيهم يا شيخ❤
  ","

   يا رب .. يا رب ..
   
   ويصبرني ويحفظهم.
  
"
74468,"
   شنو اخر شي تسبب بسعادتك اليوم
  ","

   هذه الصورة !
  
"
74469,"
   طبيبة وكنت مخطوبة لمهندس مدنى ..وكان طاير اول الخطوبة..وقالى انى احسن قرار خده وانى احسن هدية من ربناليه.زعل اما رحت ركبت كانيولا لجارى بحجة الغيرة.وكان خايف من طبيعةشغلى..سابنى من غير حتى اعتذار ..بصورة مفاجئة..وبعد سنة ونص خطب ممرضة فى معهد تمريض لسه.مش قادرة انسى الالم والوجع ولاقاردة افهم تصرفه
  ","

   احمدي ربنا واشكري فضله يا دكتورة !
   
   حياتك مكنتش هتستقر أبدا ..
   
   عوضك الله خيرا.
   
   معلش؛ الألم لازم منه .. ولازم زواله برضه بإذن الله.
  
"
74470,"
   الله يعينك ياشيخ ويقويك ويجعله ف ميزان حسناتك اللهم آمين
  ","

   الله يسعدك ..
  
"
74471,"
   أنا كل اما اشوف حاجة وتعجبني مثلا بقول اللهم بارك ومش بيبقى في نيتي زوال النعمة من الشخص والله ولا حاجة بس حصل كام موقف يحسسني إني بحسد بجد والموضوع ده مضايقني جدا ايه الحل ؟؟
  ","

   ما دام بتقول: اللهم بارك .. ما تشغلش بالك.
  
"
74472,"
   هو حضرتك مش بترد علي رسايلي ليه
  ","

   مفيش تعمد لعدم الرد على رسايل حد !
  
"
74473,"
   شيخ هي إشارات ربنا بناخدها إشارات و نفسرها كدا صح و نتفائل بيها
  ","

   غالب هذا من الوهم !
   
   وللأسف بيدخل أحيانا في مساحات الطيرة والتشاؤم.
  
"
74474,"
   هو فيه بنت وحشة ؟؟
  ","

   فيه بنت لا تستطيع اكتشاف مواطن جمالها وإبرازها لحليلها !
   
   فيه بنت بتفضل حابسة نفسها في حكم الآخرين عليها.
  
"
74475,"
   ما هو أكثر صوت يضايقك؟
  ","

   صوت إشعار برسالة ما، من أحد ما .. أنتظر غيرها، من غيره .. تماما !
  
"
74476,"
   أحبتنا الكرام بالأردن ..
  ","

   كان مخططا أن أسعد بلقياكم في معرض عمّان .. فأنا أعلم أن صحبتنا في هذا البلد الجميل كثر !
   
   وكنت قد تلقيت دعوات كثيرة تفوح منها رائحة منسف أصلي، وجميد كركي، وحلا نابلسي 🥺
   
   لكن قدر الله .. ولعلنا نلتقي على خير حال بإذن الله ..
   
   كتابكم صحبة الجنة موجود في جناح دار البشير ..
   
   هنيئا له بكم 💚
  
"
74477,"
   عرفت ان صاحب اخويا قاله شوفلى عروسة ممكن اقول لماما تقول لاخويا يقوله عليا؟ ولا الافضل لا ؟
  ","

   غلّي نفسك !
   
   ممكن أخوك مش شايفه مناسب لك ..
   
   الله يسعدك.
  
"
74478,"
   ارجوك احساسي بالذنب قاتلني كنت ع علاقه بشاب معرفني ع والدته وكانت علاقتنا كويسه حتي حصل تجازوات بينا مثل قبله ولمس وشعرت ان الذنب هيتعمق ولسه هيجهز اخواته بنات وبعدين يتقدملي قررت اختار ربنا واقتلع الذنب من جذوره واتركه رغم ذلك يارب يجمعني به حلاله احبه هما بيحسبنوا عليا ويقولو ان كسرته وهبطت عزيمته
  ","

   اللي عملتيه صح جدا !
   
   ما تعلقيش حياتك بحد ..
   
   انسي اللي فات وتوبي واستغفري .. ولو تقدم لك أفضل وأنسب وافقي.
   
   هو نفسه ما يرضاش لحد من إخواته اللي هيجهزهم دول باللي عمله معاك !
  
"
74479,"
   بيصلي بس مش وقتها عشان شغله هناك بيقول مفيش مكان للصلاة فلما يرجع بيصلي
قالي عن علاقاته  من مبدأ انا عاوز اكون صريح و تعرفي عني كل حاجة والكلام دة
هو تعامله مع اهله كويس وبيبرهم مش عارفة والله انا بحس اني متلخبطة وموجوعة بسبب الحتة دي
  ","

   الموضوع ما يطمنش للأسف !
   
   لأن كتير بيقولوا كده عشان يحطك بعدين أدام الأمر الواقع ..
   
   ومن صدقت لله توبته = بيستر نفسه، لا يكشف ستر الله تحت أي مبرر !
   
   عموما استخيري وادعي وربنا يهديك للخير .. حيث كان.
  
"
74480,"
   ليه مش بتجاوبني ي شيخ انا في اشد اجابتك و الله
  ","

   اسأل هنا ..
   
   (صاحب السؤال بس .. رجاء)
  
"
74481,"
   خطيبي(عاقدين) اكتشفت انه ليه علاقات(كاملة) سابقا هوااية في أوربا وهو الي قالي وبردو بحس حتى بعد ماقعدت معاه بدون طرحة وبزينتي محسيتش انه معجب أومبهور زي مبشوف في جوازات تانية علما اني جميلة بشهادةلي حوالية
وحتى لما نتكلم بحسه من الناحيةدي انه انت عادي يعني ايه الجديد
غير كدة هو بيراعيني وكويس
رايك
  ","

   وهو قالك حاجة زي دي ليه ؟!
   
   وأخبار صلاته وعلاقته بربنا إيه ؟!
  
"
74482,"
   بقالي كتير بدعي ربنا يرزقني بولد صالح معافي حجيت الحمد لله وعملت عمره وطول رمضان في كل صلاة بدعي واستغفرانا عندي يقين ربنا هيجبر بخاطري كشفت قالت احتمال كبير بنت بس انا  لسه بدعي انا مش معترضه والله انا بس متعشمه اوي في ربنا يراضيني ويجبر بخاطري انا كده صح افضل ادعي ولا ابقى بعترض على قضاء ربنا
  ","

   خذي مني !
   
   والله العظيم وعن تجربة البنات فعلا رزقهن واسع .. وهن طعم الخلفة بجد ..
   
   فوضي أمرك الله وادعي بصلاح الذرية وعافيتهم أهم حاجة .. أيا كانوا.
  
"
74483,"
   غ.س
طيب نعمل ايه عشان ربنا يسامحنا؟
  ","

   تستغفر الله وتتوب إليه .. ولا تعد لمثل هذا ..
   
   وأرسل رسالة لصاحب الحساب بنفس الطريقة تستسمحه وتعتذر له.
  
"
74484,"
   هو لو بننتقد حد وشتمناه علي آبليكشن صراحه ، هنتحاسب علي ده ؟
  ","

   نعم !
   
   صفة المجهول والتواري خلف التطبيقات لا تنفع يوم القيامة ..
   
   "" أحصاه الله ونسوه والله على كل شيء شهيد "".
  
"
74485,"
   ‏يا موزعين الهنا كله خد إلا أنا .!
  ","

   بل الله ينادي الآن .. هل من مستغفر فأغفر له !
   
   اللهم يا رب من واسع فضلك ..
  
"
74486,"
   ما هو الشيء المفضل لديك في غرفتك؟ أرسل صورة له.
  ","

   ما ينفعش صورة يا آسك !
   
   لأن الشيء المفضل في غرفتي اليومين دول هي أصوات عبث الصغار ومرحهم التي تحاوطني.
  
"
74487,"
   فوجئت بحاجة هنا على الآسك !
  ","

   من يوم جيت مصر وأسئلة الشاوت آوت منتهى الوساخة اللي في الدنيا !
   
   شوية حيوانات بيحاولوا ينفسوا عن عقدهم ومرضهم .. ربنا يشفيهم.
   
   وطبعا أوسخ منهم أي بنت تسمح لنفسها بإنها تشوف القرف ده .. فضلا عن التمادي فيه أو مجاراته !
   
   لذا كلامي هنا للعفيفات النظيفات اللي مكنتش بفهم أسئلتهن لما بيبعتوا يشتكوا من مثل هذا على الآسك .. أقول:
   
   1) الغوا الشاوت آوت من الإعدادات عندكم.
   
   2) أي سؤال زي ده اعملوا ريبورت وبلوك بدون دخول على الصفحة.
   
   3) الآسك زيه زي غيره .. فيه منافع وفيه إثم كبير .. فخذوا النفع واحفظوا أنفسكن.
   
   من تاب وأقلع وأصلح = تاب الله عليه وأحبه وأغناه.
   
   اللهم عافنا وسلّمنا.
  
"
74488,"
   هل الراجل لما يقول انه محتاج للزواج والزوجة عشان يكون عنده حافز لحاجات كتير فالحياة دي حاجة عادية ولا كسل وضعف إرادة ... حاجات زي انه يخس او انه يسيبه من قعدة القهوة
  ","

   كلنا بنحتاج حافز !
   
   المهم نكون عارفين طريقنا وماشيين فيه ..
   
   مش معدومي الإرادة ومنتظرين اللي يغيّر لنا حياتنا !
  
"
74489,"
   هو أنا الحمد لله مختمره بس انا بحب اجيب لبس جديد ويكون شكله شيك وبقعد احوش كتير عشان يبقي عندى لبس حلو بس احيانا بخاف أن ده يندرج تحت هوى الزينه أو أن ده مثلا تبذير طالما في كفايه خلاص ... اعمل ايه ولا اي الصح ؟
  ","

   الحجاب لا يتنافى مع التنسيق !
   
   المهم بدون مبالغة أو تبذير.
  
"
74490,"
   طيب ولو هي موجودة؟
غ. س
  ","

   يقوموا هما الاتنين.
  
"
74491,"
   المفروض اتصرف ازاي لما والدي يسب والدتي ""وهي مش موجودة""  ويشتمها بكلام صعب مش فيها ابدا هي ووالدها المتوفي وكل اهلها حتي المتوفين من زمن بعيد انا مش بقدر امسك نفسي وللاسف بتعصب لان امي متستحقش منه كدا 
للعلم هم انفصلو وقع 3 طلقات لكنها تقيم معنا لعدم وجود مكان تاني مناسب ولاننا منقدرش نعيش من غيرها
  ","

   قومي من مكانه .. ما تقعديش لين يغير السيرة ..
  
"
74492,"
   هل التهنئة بيوم ميلاد الشخص تجوز؟؟ أو الرد ع التهنئه يجوز؟؟
  ","

   مفيش مشكلة.
  
"
74493,"
   📣📣📣📣
  ","

   المفروض تحلي سبب المشكلة .. مش تهربي لمشكلة أكبر !
  
"
74494,"
   ي شيخ لو قلت مثلا انا بحب الشيخ يعقوب او الشيخ محمد حسان جداا...بس قصدي بالحب ده اللي هو بحب اسمعهم وبحب طريقتهم وكده..
حرام ولا ايه؟؟!!
  ","

   حرام !
   
   هو معنى إننا نراجع نفسنا ونراجعهم أو نغلطهم في حاجات كتير إننا ننسى إن الناس دول أول من وضع لبِنات التزامنا الأولى .. أول من دلّنا على لذة القيام وحلاوة إدمان الذكر ونعيم غض البصر !
   
   بل نحبهم ونحب كل من علّمنا خيرا .. ولا نتابع أحدا على خطأ .. ونعوذ بالله من النكران ..
   
   وواضح طبعا الفارق الكبير بين موقف الشيخين تحديدا وغيرهم وبين مواقف آخرين، مجرمين !
   
   عافانا الله والمسلمين.
   
   ( إطلاقك للفظة الحب مفهوم المقصود بها .. بلاش وسوسة).
  
"
74495,"
   ايه اكتر العادات الغلط الى بيعملها الناس من وجهه نظرك ؟
  ","

   حبهم لممارسة إصدار الأحكام على غيرهم !
  
"
74496,"
   كسرت العمق 😂😂
  ","
  😅
  "
74497,"
   أحدهم يحفظ كلماتك التي تظن أنها ليست مهمة ..أحدهم يحب صوتك الذي لا تحبه 
أحدهم يحبك 💚
  ","

   بس أنا كلامي مهم .. وبحب صوتي، جدا !
   
   😛
  
"
74498,"
   صباح الخير يا شيخ.. ادعيلي من قلبك انت وصحبة الجنة ان ربنا يشفيني
  ","

   الله يشفيك ويعافيك ويلطف بك ويرضى عنك .. وكل مبتلى ..
   
   آمين ..
   
   ألقاكم يا صحبة الجنة 💚
  
"
74499,"
   شيخنا.... ادعيلي اتزوج الانسان اللى بحبه وان ربي يسخر لى قلبه ويهديه عليا كل شوية متقلب وكمان ادعلى ان مهما زاد حبه في قلبي ما يزيد عن حب الله  ويجعل قلبى له سبحانه وحده لا شريك له وانه يغفر لى كل معصية
  ","

   شامم في سؤالك ريحة تعلّق مَرَضي للأسف !
   
   رب يعافيك ويكتب لك الخير.
  
"
74500,"
   قول للطبيبه متستعجليش ي شيخ صيادله وفضلنا لبعد ال٢٦ وغيرنا اكتر لغاية ماجه المناسب بفضل الله التمسى لاهلك العذر واتمسكى برغبتك وبالدعاء بالصالح لان دى حياتك انتى
  ","
  ….
  "
74501,"
   آخر مرة هكرر يا شيخ وبعتذر لكن محتاجة اجابة
مخطوبة جديد ومش عايزة اتعلق بيه ،عايرة املي الفراغ العاطفي اللي عندي واوقف الشعور المبالغ بالفرحة اللي عندى أعمل ايه؟
هو كمان عنده فراغ عاطفي ومشاعره زايده
  ","

   دي نعمة !
   
   بس اعملي كنترول .. وسيبي كل حاجة لوقتها ومرحلتها ..
   
   يعني لا تحاربي الشعور ده .. ولا تتمادي معاه وتتسرعي ..
  
"
74502,"
   أهل اسكندرية مش هيشوفوك بقى 😁
  ","

   يا ميسر يا رب 😍
  
"
74503,"
   لو كان حديث حرمت على النار كل لين هين سهل قريب من الناس صحيح ياشيخ فانا نحسبك على خير انك كذلك ولانزكيك على الله ربنا يحرّمنا واياك على النار ويجعل الجنه مثواك ومثوانا
  ","

   يا رب .. يا رب .. يا رب ..
  
"
74504,"
   نفسى اخلف ولاد صالحين زيك ي شيخنا
  ","

   يا رب صالحين مصلحين ..
   
   بلاش زي حد دي .. ربنا أعلم بنا.
  
"
74505,"
   أهلي بيضغطوا عليّ نفسيًا عشان أوافق على أي عريس عشان يفرحوا بيا .. وللأسف أنا لحد دلوقتي ولا واحد كان مناسب لي .. أنا عندي ٢٥ سنة وطبيبة .. وأهم شيء عندي شخص ملتزم وأتقبله روحًا وشخصية .. معقول أكون ببالغ ولازم أوافق بقى وأتزوج وخلاص .. نفسي أشكي لحد .. هو أنا طبيعية ولا ببالغ ؟
  ","

   طبيعية !
   
   والزواج يا يسعد القلب ويكمّل الروح .. يا قلّته أحسن.
   
   وفقك الله وأسعدك ..
  
"
74506,"
   اقول لحضرتك حاجه، أحيانا لما احس ان خرجت عن نفسي او إيماني ابص علي إجابات هنا واعيط واتوب وارجع مع ان الأسئلة ملهاش علاقه بمشاكلي بس الايميل هنا بحسه درس بيفوق اي حد غافل وامل لاي حد يآس 
شكرا
  ","

   الله يسعدكم .. ويتقبل.
  
"
74507,"
   مش عارف أعبر عن اللي في نفسي لزوجتي
لا أُجيد الكلام ودي مشكله كبيره اعمل ايه
  ","

   كونك عارف المشكلة فده كويس جدا !
   
   عموما تعبيرك بالأفعال والإكرام هو الأساس ..
   
   والكلام ييجي بالتدريب والمراس ..
   
   الله يسعدكم.
  
"
74508,"
   يعني بعتت ف وقت المفروض معظم الناس نايمة فيه ولا يوجد رد برده😅 نشكركم يا شيخ🌸 وصباح الخيرات والكليات☀️
  ","

   أي خدمة 😃
  
"
74509,"
   عايزه افضفض ياشيخنا، واحد عرفته من ع الاسك اتكلمنا مع بعض كتير وبقينا صحاب جدا، حبيته 🙃 عارفه انه غلط وحرام 🤦‍♀️ بس اعمل اي بحس ان ف حاجه ناقصه ف يومي لو مكلمتوش، مش عارفه اعمل ايه ياشيخنا وتعبت من الغيره لما بيكلم اي بنت تانيه هنا ع الاسك او يحكيلي عن بنت وموقف حصل معاها 🤦‍♀️
  ","

   ده مش حب !
   
   ده عك.
   
   يعني فراغ عاطفي عندك ملتيه بأول حاجة لقيتيها في الطريق ..
   
   ولو ما فقتيش بسرعة هتندمي بعد ما تكوني استنزفت طاقتك في هبل ملوش لازمة.
   
   (ومش ظريفة الإيموشنز مع كلام المفروض تكوني بتتعاملي معاه كمرض لازم تتداوي منه .. مش حكاية لطيفة بتحكيها هي).
  
"
74510,"
   أنا أجد غاية سعادتي في وصال السماء .. وليفعل الله الكريم ما يشاء.
وجدت للجملة دي حل لهموم كتير خنقاني الفترة دي، جزاك الله خيراً وأرضاك يارب.
  ","

   وما ظنكم بالكريم إذا فعل ؟!
  
"
74511,"
   مفيش زى نسمة فجر مصر الرايقه المنعشه ولادفى الأهل مهما لفينا الدنيا فعلا
  ","

   مهما لفينا الدنيا ..
  
"
74512,"
   يا أخى انت جمييل وبسيط ولين 😁 ربنا يجمعنا بك على خير والفطار عندك ان شاء الله😅😅
  ","

   الفطار عندي !
   
   هييجي منين الخير 🥺
  
"
74513,"
   بدأت في كتاب صحبة الجنة💚 اشتريته من معرض الكتاب واجلت قراءته لوقت مناسب والنهاردة حسيت ان محتاجة افتحه وشارفت علي انهاء جزء لا بأس به انا من المحاربين القدامي ومعظم الأسئلة مرت علي بس حسيت ان بقرأها لأول مرة فيه احساس حلو كدة وانا بقرأ أسأل الله العظيم ان ينفعني به ويجعل اجر ذلك في ميزان حسناتك 💚
  ","

   يا رب .. يا رب ..
  
"
74514,"
   ها قد أشرقت الشمس فلما لا ينتهي حزن الأمس مع شروقها !؟
  ","

   غيوم الخوف تحجب ضوء الأمل !
   
   ولا يبدد كل هذا شيء كصدق اليقين بالله.
  
"
74515,"
   ازاي اتعامل مع اهلي لو تفكيرنا مختلف تماما؟
  ","

   بالبر والأدب .. وتجنب الصدام تماما !
  
"
74516,"
   صباح الحب يا شيخنا💜💜
  ","

   صباح الرضا 💚
  
"
74517,"
   ربنا يسعدك يا شيخ ويجبر خاطرك ..اجى افطر معاك😃😅
  ","

   اسمها:  أعزمك على الفطار ؟!
  
"
74518,"
   اسمعوا كلام الشيخ حتى لو كان بيقسوا عليكم فتعرفي انه لمصلحتك انا الى الان بندم اني مسمعتش كلامه
  ","

   الله يكفيكم شر الندم ويعوضكم خير ..
  
"
74519,"
   كيف تلخص فلسفتك الأساسية في الحياة؟
  ","

   صباح الخير يا آسك !
   
   تعال نفضفض شوية في هذا الوقت الصافي .. ونسمة فجر مصر الساحرة ..
   
   هو أنا مش عارف أقول إيه بالضبط لكني أعيش مشاعر كثيرة ومختلطة ..
   
   سعدي بوجودي بين أهلي .. أبي وأمي وكل يوم يمر في بعدي عنهم كيف سأعوّضه .. صوت الصغار وهم نيام؛ يعيد لروحي طعم الحياة .. الوداع القريب الذي أحاول الهروب من التفكير فيه .. نعم في حياتي كانت يوما ما مجرد أحلام .. ابتلاءات (أرجو أني تجاوزتها) لم تكن تخطر في أسوأ الكوابيس .. رضا يملأ قلبي باليقين !
   
   أنا لا أفكر في القادم .. لم أعد أملك تلك الطاقة .. ولا أحبها ..
   
   أنا أجد غاية سعادتي في وصال السماء .. وليفعل الله الكريم ما يشاء.
   
   لعلك وصلت لفلسفة ما من خلال كل ذلك !
  
"
74520,"
   انا بدأت اشك ان اسئلتى لا تصل حضرتك ..
  ","

   ما تشكش !
   
   أنا اللي مش ملاحق .. معلش.
  
"
74521,"
   اهلي ضدي شايفين انه مهندس مستقبله مضمون  وان أهله طيبين ونعرف نكلم معاهم 
حاولت افضها بنا وبين بعض بس بيقلب عليا اهلي 
والله تعبت جدا
  ","

   إضافتك تؤكد إجابتي للأسف.
  
"
74522,"
   ‏لَا تَدْرِي لَعَلَّ اللَّهَ يُحْدِثُ بَعْدَ ذَٰلِكَ أَمْرًا
  ","

   اللهم من فضلك العظيم ..
  
"
74523,"
   حرفيا مبقتش طايقه خطيبي لاسباب كتير 
طريقه كلامه اسلوبه 
عايزني اكلمه 24 ساعه وكلام حب غير كل شويه يفضل يقولي انتي مش مقدراني مع ان مخطوبه ب دبلة وهنا ف بلدنا ب 50 الف و60
بيسترخص ف كل حاجة 
بيوريني حاجة عجباني يقولي خسارة فيكي 
بس اهلي مش راضين 
والله تعبت
  ","

   إن كان كما تقولين = فهو مريض !
   
   وأنت أمرض منه إن لم تستطيعي أخذ القرار .. مهما كان الثمن.
  
"
74524,"
   هل يحق للأخ التحكم ف حياة اخته بعد نضوجها وضربها لرفض كلامه ؟
  ","

   لا !
   
   ولا تكوني ضعيفة فتسمحي له بذلك.
  
"
74525,"
   نفسي يبقى مخي كبير زي حضرتك كده اللهم بارك ...
كيف السبيل للحكمة والوقار ؟
  ","

   ما تتغرش بحد !
   
   كلنا بتيجي علينا مواقف بنبقى عيال أوي ..
   
   أدينا بنتعلم كلنا.
  
"
74526,"
   هل ننضم لقطيع الوحشية التي تصطاد الفرص غير مهتمة ان في ذلك أذى للغير ام نبقى ضمن القطيع الذي يختار العطاء للغير و لكنه يبقى خالي الوفاض لا يملك قوت ايامه في هذه الغابة تسمى الحياة
  ","

   لا تنضم لأي قطيع !
   
   كن محلقا .. نزيها عن زهم صراعات الأرض .. لا تحط إلا على ما ينفعك .. في دين أو دنيا.
  
"
74527,"
   ليه بتسميه غباء؟ بينما لو حد سألك وقال عاوز أسيب بس خايف أكون بظلم تقول مش بتظلم وحقك؟
  ","

   ما هو اللي يفضل مش عارف يكتشف إنه مش مرتاح أو ياخد قرار إلا بعد سنتين ونص = يبقى غبي !
   
   عافانا الله.
  
"
74528,"
   سابني بطريقه غبيه 
سنتين ونص مخطوبه وعاادي وفجاه لقيت امه بترن تقول انه مش مرتاح وكل شي نصيب 
دمااغي هتتفرتك مش قادره استوعب
  ","

   احمدي الله الذي نجاك من عِشرة هذا الغباء.
  
"
74529,"
   كيف حالك يا حبيب  .. الحمد لله على السلامة  .. لا تنسانا من صالح دعائكم  💞🌴
  ","

   المنصورة من غيرك ناقصها كتير !
   
   جمعنا الله يا حبيبي على خير 💚
  
"
74530,"
   ازاى نتخطى الاذى النفسي اللى سببهولنا الناس
  ","

   بالتفويض لرب الناس.
  
"
74531,"
   متزعلش من اي حد بعتلك اسئله ضايقتك يامولانا سامحهم وادعيلهم بالهدايه
  ","

   حاضر 💚
  
"
74532,"
   اخد قلبي يا غالي هو ظهر
  ","

   الحاج فاجأني به أمس !
   
   كأنه دخل علي بخروف محشي خلطة بالمكسرات 😃
  
"
74533,"
   ☔☔
  ","

   لو رافض كما قلت = تقدري تعطي نفسك فرصة معاه.
  
"
74534,"
   كيف حال قلبك ياشيخ؟
  ","

   فرح لما اتجمع مع البرتقال الأخضر الجميل .. بعد سنين !
  
"
74535,"
   ☔☔
  ","

   اصرفي نظر.
  
"
74536,"
   ربنا يجبرك يا حبيبنا ويكتبلك كل السعاده والرضا والأمان والقبول في حياتك بحق كل حرف من كلماتك أثلج صدورنا 💙
  ","

   أنا عارفك بالقلب ده .. وعارف أسلوبك كويس !
   
   وأسئلة لك كتير مش برد عليها خجلا من كرمك.
   
   بس عايز أقولك إني ممتن لك فعلا أخي .. وأسأل ربي أن يجمعني بك في ظل عرشه ..
   
   وأحبتنا جميعا.
  
"
74537,"
   يتحدثون كثيرا عن معاناة المطلقة،و هم على صواب. ماذا عن معاناة المطلق؟ أنا أعاني، كنت أظنه حلا حينما أقدمت عليه. لكنه كان بداية المعاناة الحقيقية. لم أستطع نسيانها، و لا أريد أن أصلح أخطائي و أستفيد من دروس التجربة الا معها، أجده من قلة الوفاء أن أذهب الى أخرى بعد أن عرفت أخطائي.
هل بعد الطلاق وفاء؟
  ","

   بل هنا تبدو حقيقة الوفاء !
   
   إما بالعودة .. إن كانت الرغبة مشتركة .. مع إصلاح الأخطاء.
   
   أو فالبعد أرفق .. مع تمام الاستمرار كأب وأم، بنُبل عطاء.
  
"
74538,"
   اولا شكرا لحضرتك في اي حال سوا رديت او لا علي ما تفعله معنا
ثانيا انا والله تركته وعملت بلوكات من كل الانواع لدرجه اني لو التقينا صدفه اغض بصري واعمل نفسي قويه وانا بركان من الداخل لا يعلمه الا الله بس انا بتذكره من الحين للاخري وعندي فراغ كبير بس اعمل ايه انا توبت والله بس هل ربنا هيعوضعني
  ","

   بإذن الله !
   
   دعي الأيام تعمل عملها ..
  
"
74539,"
   كنت راكب ف القطر مره  وشوفت واحد  فيه حاجه ف شكله انا محبتهاش   فانا قولت  الحمد لله الذي عافاني 
 هووكده حرام  ولا ده الصح  ولا ايه   افيديني ي شيخ
  ","

   صح !
   
   المهم احرصي محدش يحس كيلا يُجرح.
  
"
74540,"
   انا عارفه ان حضرتك مش هترد بس هعبت باردو .هدعيلك ترجع لزوجتك ويقر عينك بيها ويسعدك يا شيخنا .والله بحسك زي بابا الله يرحمه في سياسته وحكمته وحنيته حتي علي ولاد عمي واي اولاد وبنات كان بيشوفهم عموما .الله يرحمه ويغفرله ويسامحه بحق حنيته علينا .....ويعطيتك ياشيخنا كل اللي بتتمناه ويجمعك باولادك واسرتك
  ","

   هرد عشان الصدق اللي في حروفك، رغم عدم حبي للتعرض لحياتي الشخصية !
   
   أنا بخير حال وأرضاه .. ولله الحمد.
   
   ادعيلي بالخير .. حيث كان ..
   
   ادعيلي بالأمان.
  
"
74541,"
   عكس الحب اللامبالاة .. لكن الكره دليل ان لسة فى اهتمام
  ","
  👌
  "
74542,"
   انا عندي نفس المشكله ومش عارفه انساه وجعني وسابني بطريقه مهينه
ربنا هيجبلي حقي ولا ده حقه وهو ماظلمنيش
  ","

   https://m.facebook.com/story.php?story_fbid=2401968913216273&id=100002095644279&sfnsn=mo
  
"
74543,"
   لو سمحت لو انا بتمنى إن خطيبي اللي سابني( يندم إنه سابني، ويرجع يبقي عايزني تاني، وأنا اللي أرفض)  هل انا كده مبقاش سويه نفسيا؟  
مع العلم اني مش عايزاه كزوج ولا عايزة نرجع لبعض تاني.. انا عايزة احسه ندم بس وحس بقيمتي.. وبعدين أرجع انا ارفض لأنه لسه فاكر إني عايزاه وهموت عليه.. وانا مش مستحمله ده
  ","

   أنت كده ما زلت مهتمة به على فكرة .. بس بطريقة أخرى !
   
   أنسب عقاب له وشفاء لك أن تنسيه .. كأن لم يكن.
  
"
74544,"
   سألت شيخ مرة ع النقاب قالي ان آية النقاب مُستنسخة من آية الخمار زيها زي الخمر الأول كان لا تقربوا الصلاه و انتم سكاري بعدين بقت حرام تماما. و قالي لو موتي من غير ما تلبسيه هتتعاقبي اها. انا تعبت بجد انا مش عارفة ليه بس مش قادرة البسه دلوقتي ع الاقل
  ","

   إن كان كما تقولين = فهذا رجل جاهل.
  
"
74545,"
   ما هو أبعد مكان عن منزلك قمت بزيارته؟
  ","

   منزلي !
   
   منزل المغترب الحقيقي = قبره يا آسك.
   
   كل ما قبل ذلك مراحل يتبلّغ بها .. سعيدا بإسعاد من حوله.
  
"
74546,"
   ما هو أكثر شيء تحبه في الصيف؟
  ","

   إيييهٍ يا آسك !
   
   نسمة ليلة الصيف في مصر ..
   
   طشة الوش بالميه بعد ملاعبة الصغار ..
   
   هنا طعم الحياة.
  
"
74547,"
   اكرمك الله يا حبيب، اذكر قلبي لما ألم به من الفقد و الالم في دعائك، بما يمليه عليك قلبك من الخير مع جزيل الشكر لك💙
  ","

   جبرك الله يا حبيبي بما يرضيه عنك ويرضي قلبك.
   
   والجميع ..
   
   ألقاكم يا صحبة الجنة 💚
  
"
74548,"
   غ، س ولا قالي ولا قال لاهلي وعارفه إذ كان هو بيفكر في ولا لا خايفه اكون مستنيه عالفاضي وخايفه اخسره انا مش عارفه انا بحبه ولا لا بس كل اللي بيتقدمولي برفضهم مش شايفه حد غيره ممكن اوافق عليه
أعمل إيه
  ","

   تفوقي يا ماما من الوهم ده.
  
"
74549,"
   ما هى بتستنى لانه هو اللى طلب انها تستنى ؟!
  ","

   لا إله إلا الله !
   
   ورفضت فرص كتير أفضل وجه بعد سنتين قالها: تستاهلي حد أحسن مني.
   
   يبقى إيه ؟!
  
"
74550,"
   ممكن توضح إن ممكن الشاب لو حابب بنت معينة وهو لسة بيدرس أو غير جاهز ممكن يكلم أهلها ويطلب إنها تستناه
وبالأخص لو في صلة قرابة
عشان العرسان بييجو والبنات بتقعد معاهم وبتوافق والشاب بعدها نفسيته تتعب
  ","

   طيب ولو هي استنت وهو غير رأيه ؟!
  
"
74551,"
   طيب بما إن الموضوع دا اتفتح يا شيخ هو عادي لو بنت حبت حد يعني وهو ما يعرفش ولا بتلمح ولا أي حاجة من دي هو دا ممكن يكون حرام؟
  ","

   https://www.facebook.com/m.atiia.soliman/videos/1305808432832332/
  
"
74552,"
   هو عيب ان البنت تحب ولد وتقوله بس هيا عارفه ان هو مابيحبهاش بس هو بيعاملها دايما باحترام وذوق وحد كويس كمان وهي اللي بتسال دايما،، 
هل تفضل تسأل ع اخباره ولا كده بتتعب قلبها ع فاضي؟
  ","

   أنت شايفة ده سؤال محتاج إجابة ؟!
  
"
74553,"
   أحاول الصلح مع زوجتي بعد طلاق سنة .. لا زلت أحبها .. هي ترد علي بالمقولة :""هل المحب يعود ؟ .. المحب لا يرحل أصلا""
ألا يعتبر عدم نسياني لها و رغبتي في الصلح و الاستفادة من أخطائنا دليل على حبي لها رغم أنه ليس لنا أولاد ؟ مع العلم أننا معا نتحمل مسؤولية الطلاق و أنه تم على خير و بدون مشاكل.
  ","

   لعله درس لكما .. تتعلمان بعده كيف تحافظان على هذا الحب !
   
   تمسك أخي إن كانت تبادل رغبتك ..
   
   وتقبل تحيتي لنبلك.
  
"
74554,"
   اييه ي ابو أنس اللهم بارك 😂الاجابات بتاعتك بتاخدنا لدنيا تانيه والله اييه العقليه دييه بس اللهم بارك🙊😂
  ","

   ربنا يجبر خاطرك !
   
   أريد هنا مساحة أمان لأرواحكم .. فقط.
  
"
74555,"
   احنا بنحب عائلة حضرتك الكريمة كلها يا شيخ 😂❤️ 
ربنا يخليكوا لبعض ويسعدكوا
  ","

   وأنا بعتبركم من هذه العائلة.
  
"
74556,"
   هو حضرتك بتستقبل أسئلة عن أي حاجة ولا مواضيع معينة بس؟
  ","

   أنت اسأل اللي أنت عايزه .. وأنا أجاوب اللي أقدر عليه.
  
"
74557,"
   أخبار محشي الوالدة ايه يا شيخ 😁😃😋
  ","

   بيسلّم عليك 😍
  
"
74558,"
   ياأخى حمد لله ع سلامتك والله فرحت
  ","

   الله يسلمك ويسعد قلبك ..
  
"
74559,"
   غ. س
من وجهه نظري
لما بتنشغل عن الاسك بتكون في مصر 😂😂😂😂
  ","

   حصل 💚
   
   حق أمي التي تعد الأيام لرؤياي .. حق أبي الذي يفوتني من صحبته ما لا يصبرني عنه إلا سؤال الله العوض بخير .. حق أولادي الذين تلازم كتفي دموع وداعهم.
  
"
74560,"
   علم المحروسة باين في البروفايل 🙄😂😂
  ","

   مطلعتش خلبوص يعني .. آسك هو اللي فضحي 😅
  
"
74561,"
   انا لمست فيها الاحترام والطيبة والثقافة .. بس هاجس من ان الواحد بيناسب بيت واسرة كاملة مش البنت بس ساعات بيأثر عليا .. دعواتك ليا انا بدعيلك وبحبك جدا <3
  ","

   الله يسعدك 😍
  
"
74562,"
   حضرتك ف مصر ي ابا انس 😀
  ","

   إيه اللي عرفك يا خلبوص ؟
  
"
74563,"
   ياااا الله 
يااا شيييخ 
جننتني 
ولا مرة رديت ع سؤالي 
جننتني
  ","

   سلامتك 🥺
  
"
74564,"
   مش اعتراض ،بس ممكن أعرف حقه يطلب ليه؟!
  ","

   حقه يطلب أي حاجة .. كل واحد وعقله وطبعه !
   
   أنتم بأه توافقوا أو لا، بناء على كون الطلب مقبول ولا لأ.
  
"
74565,"
   يا شيخنا هل مسموحلي امسك ايد خطيبتي في فتره الخطوبة ؟
  ","

   لا يا غالي .. لما تعقد عليها بإذن الله ..
   
   أتم الله لكم بخير.
  
"
74566,"
   خطيبي بيقولي في مكالمة التلفيون تعالي في حضني مش عارفة ارد عليه بايه ولما بسكت بيقولي انتي باردة
  ","

   قوليله البارد هو اللي ما يخافش من عقاب ربنا لما يتعدى حدوده !
  
"
74567,"
   ابو انس  السلام عليكم انا متقدملي شخص ارتحتله ف كل الجوانب الا انه بيقوللي اقفلي الفيس علشان ملوش لازمه وعليه حاجات وحشه ممكن تدخليها غصب عنك والواتس مسموح بس متحطيش صورك عليه ، عارفه انه كده ممكن يكون غيور بس خايفه يكون بيلغي شخصيتي وقراري اعمل ايه بالله عليك فيدني مليش اي خبره وده اول حد اقعد معاه
  ","

   حقه يطلب .. وحقك توافقي أو ترفضي !
   
   بس الحاجات الوحشة دي موجودة أدامه برضه يعني.
  
"
74568,"
   ليه فالزمن ده الي تعمل معاه خير وتعامله بما يرضي الله يزعل
  ","

   في الزمن ده وكل زمن = اعمل ما يبيض وجهك بين يدي الله، ويسعدك بصحيفتك !
   
   ولا عليك من أحد.
  
"
74569,"
   يعنى إيه
  ","

   يعني ما تبقاش شهوة بس ومعاملة زفت !
   
   دي حيوانية.
   
   أما الحب فلازم فيه جزء للجسد.
  
"
74570,"
   افرق ازاى بين حد بيحبنى وحد بيشتهينى يا شيخنا
  ","

   الشهوة مطلوبة !
   
   الفيصل هنا نبل المعاملة.
  
"
74571,"
   يا شيخ خطيبي وعاقدين يجوز ليه انه يشوفني من غير حجاب ؟
  ","

   نعم .. ملابس البيت المعتادة.
  
"
74572,"
   أعرف ازاي إنى حبيتها يا مولانا ( خطيبتى ) ؟
  ","

   بتعاملها بما تحب أن تلقى الله به !
   
   ناوي تسعدها بما تستطيع ..
   
   مشتاق لليوم اللي يتقفل عليكم فيه باب واحد.
  
"
74573,"
   ابو انس معلش هتعبك شوية انا صاحب السؤال انا ارتحت للبنت شكلا وارتياح عام مبدئى بس فيه مشكلتين .. هما مسبوناش نقعد سوا نتكلم ودا ممكن يتدارك بقعدة كمان .. المشكلة التانية والدها يعنى كنت سمعت انه بيعامل اهل بيته وحش قولت المهم البنت بس لقيته لابس سلسلة فى رقبته ودا ادانى انطباع سىء جدا .. ممكن يأثر؟
  ","

   المهم البنت يا عريس.
  
"
74574,"
   ياشيخ ابن عمى محترم وكويس كلمنى وقالى انه عاوزنى وانا قولتله موافقه وهو عرف اخويا واخويا قاله هتيجى زى اى حد وتتقدم وقالى ماعدش فى كلام بينكواونفذنا كلام اخويا وهو بيرتب ظروفه عشان يتقدم بس هو ظروفه صعبه انا حاسه ان فيه الخير بس والدتى بتخوفنى من بعد كدا انا عارفه انى هتعب فالاول معاه بس هو طموح
  ","

   لو إنسان كويس فعلا = ما تخافيش.
  
"
74575,"
   يا شيخ اشتريت من 6 سنين حاجه من مكتبه واختلفت مع اللى كانت واقفه فقالتلى خديها وابقى تعالى حاسبى صاحبه المكتبه وروحتلها كذا مره بعدها مس موجوده والامكتبه ققلت وانتقلت الست دى القاهره ومبقتش اشوفها هى بيتها مازال فى بلدنا بس مش بشوفها ومحرجه اروح لها مش عارفه ايد الفلوس اللى عليا ازاى
  ","

   تصدقي بها عنها.
  
"
74576,"
   If you have a chance to change one bad thing that happened to you last year , what would it be?
  ","
  I'm satisfied with everything happened !
  
  Alhamdulillah.
  "
74577,"
   من فضلكم ..
  ","

   أي أسئلة سياسية مش هجاوب عليها !
   
   ما دمت صامت من الأول مش هعمل نفسي الوقت بطل.
   
   ربنا يجيب العواقب سليمة .. ويصلح الحال والبال .. ويجبر المظلوم، وينتقم ممن ظلم.
  
"
74578,"
   هل تشعر أنك بحاجة إلى الحب ؟
  ","

   اللهم الأمان .. في كل ما بقي.
  
"
74579,"
   ‏لا تَخَف وَلا تَحزَن إِنّا مُنَجّوكَ
  ","

   سبحان الله وبحمده .. سبحان الله العظيم.
  
"
74580,"
   أهم مبادئك يا شيخ !!
  ","

   الغنى بحق = غنى القلب !
   
   وحقيقة غنى القلب = القرب من الرب.
  
"
74581,"
   ماذا لو اصبح الحلم حقيقة ?
  ","

   الدنيا كلها حلم !
   
   المهم نفوق منه على خير حال.
  
"
74582,"
   اليوم هو يوم الاعتراف بالجميل، ما هو أكثر شيء تشعر بالامتنان بسببه؟
  ","

   ممتن للرياض .. ولكل من فيها .. وما كان فيها !
   
   الحمد لله حتى يرضى.
  
"
74583,"
   من هو أكثر شخص ينال إعجابك؟
  ","

   أنا أحب كل رحيم، ليس في معادلاته أغلى من عامل الجنة !
  
"
74584,"
   آيبون .. تائبون .. عابدون ..

لربنا حامدون ..
  ","

   على خير يا الرياض .. على خير !
   
   سعدت بالطريق في رفقتكم ..
   
   ألقاكم يا صحبة الجنة 💚
  
"
74585,"
   انا مش من بلده وف مشكله بين عيليتين بسبب انها عملت لشاب ودمرته جاامد 
هو اكيد مش هيصدق ف امه كدا 
اه طبعا متعلقه جدا جدا انا فضلت احلم بيه كتير اوى ومصدقت انى لقيت حد اقول ايه راجل واحبه خصوصا انى مبيعجبنيش حد
  ","

   يا بنتي كده فيه حلقة مفقودة !
   
   يا الست دي مظلومة .. يا مجرمة وابنها بيستهبل وهيوريك المر ..
   
   مفيش حاجة تكون معروفة للبلد كده وهو بس اللي مش عارف !
   
   رأيي تواجهيه باللي سمعتيه كأنك بتستنكري وتشوفي هيقول إيه.
   
   ما زلت بقول الوضع ما يطمنش.
  
"
74586,"
   ياشيخ انا بصراحه كنت مرتبطه بواحد واخته كانت صاحبتي وهيا كانت السبب في ارتباطنا وحصل بيني وبينها مشاكل وسيبتها لاني كمان مكنتش حابه اعمل حاجه من ورا اهلي بس هوا رجع تاني يطلب مني انه يكلمني وانا رفضت وقالي انه عاوز يتقدملي بس مشفتش منه حاجه ايجابيه وهوا بيمشي ورا مامته ولما كلموني عشان يتقدموا عملت
  ","

   اعملي بلوك يا ماما .. وانسي العك ده.
  
"
74587,"
   حابه ابشرك.. انا معاه ف الرياض حاليا.. صدقني دا ببركة الصلاة علي النبي، و ع فكره المخالفه اتبخرت ولحد دلوقتي مش فاهمين دا حصل ازاي غير ان ربنا كريم 😍،، دعواتك يتم حملي وولادتي ع خير عشان بستبشر بدعواتك جدا
  ","

   الله .. الله .. الله !
   
   يا رب صب عليهم من فضلك ورزقك وبركاتك ما تقر به عيونهم ..
   
   اللهم ربنا ولك الحمد.
  
"
74588,"
   الله يجازيك خير 😀

متقدم لي شخص أكبر مني بشهور قعدت معاه اكتر من مره ، بيتق الله جدا ""كنا زمايل شغل"" ملتزم وطيب بزياده ومريح نفسيا وأهله كويسين ، وجاي لي بنفسه يعني متمسك وشاري ..
لكن حسيت عقلي أكبر منه شويتين ، مش حساه هيستوعبني غالبا ، غير إن والدي شديد وهيحتاج شخصيه قويه تتعامل معاه ..
  ","

   اعطي نفسك فرصة !
   
   المميزات اللي قلتيها تشجع جدا الحقيقة ..
   
   وممكن ده ارتباك البدايات ويبهرك بعدين.
  
"
74589,"
   ي شيخ ارجوك متعلقنيش كدا
  ","

   أنت بتقولي مش عارف !
   
   مش عارف ازاي والناس كلها عارفة ؟!
   
   وبعدين طريقة كلامك كأنك واقعة في هواه جدا !
   
   الوضع ما يطمنش الحقيقة.
  
"
74590,"
   غ .س متزوجة وزوجى مغترب بس حاليا ف اجازة محترم وطيب وحنين معايا جداا الحمد لله بس اكتشفت انه كان بيكلم بنت ولما واجهته اعتذر وقال غلطة مش هتتكرر بس انا غصب عنى زعلانة ومش قادرة انسى وكل ما افكر ف الموضوع بتخانق معاه ومش عارفة اثق فيه تانى خصوصا انه بيجى فترة وبيسافر اعمل ايه انا كده غلط؟
  ","

   طنشي ما دام كويس معاك !
   
   يا يكون تاب .. يا مرده لك .. يا على الله الحساب.
   
   معلش ..
   
   عارفه شعور صعب عليك كزوجة مخلصة ..
   
   احتسبيه ابتلاء ..
   
   ولأن أي تصرف تاني مش مضمون العواقب !
   
   ثم هو فيه مميزات ووضعك فيه احتمالات تعينك على الاستمرار والنسيان.
   
   (رجاء بلاش فذلوكة تقولي لو كان الوضع معكوس كنت هتقول كده برضه).
  
"
74591,"
   والله اليوم النهارده جميل أوي، والاجابات مفيدة جداً والواحد مع كل إجابة بيفهم حاجة مكنش واخد باله منها..
الله يحفظك ويسعدك ويرزقك الإخلاص في القول والعمل ويرزقك الفردوس الأعلى من الجنة بلا حساب ولا سابقة عذاب إنه ولي ذلك والقادر عليه..
  ","

   اللهم صحبة ..
   
   الله يجبر خاطرك.
  
"
74592,"
   الجواز ف بيت العيلة ي شيخ واخوات الزوج
  ","

   https://m.facebook.com/story.php?story_fbid=2408763455870152&id=100002095644279&sfnsn=mo
  
"
74593,"
   يا عمو 😅
انا براضى ماما وبحاول ابرها كتير ولو طلبت عينى مش هفكر ث والله وبحاول اريحها فى اقل التفاصيل لو مش قادرة تقلع حذائها اوطى اقلعهولها وهى بتدعيلى وبتحبنى بس بنختلف ع امور تافهه جدا كله شغل بيت اتاخرت فى مواعين وكلام من ده مرات بتقولى منك لله كانفعال لكن متقصدش خايفة لايحتسب بر او ربنا يسخط؟؟
  ","

   أنت كده زي الفل ..
   
   ما تخافيش.
  
"
74594,"
   ياشيخ بالله عليك ترد عليا
انا زوجي مسافر وحلف بالطلاق مع واحد مهو شغال معاه تاني ومتضطر يشتغل معاه انا وضعي ايه هل انا مطلقة دلوقتي ؟
  ","

   كفارة يمين !
   
   ويحذف الكلمة دي من قاموسه تماما.
  
"
74595,"
   يارب دعواتك أنا بدأت أجاهد نفسى من النهاردة شكرا لرد حضرتك
  ","

   هستنى أسمع منك خبر حلو.
  
"
74596,"
   والله يا شيخ الواحد كل شوية يحمد ربنا علي نعمة الاسلام !
الحمد لله 💙💙💙💙💙
  ","

   الله !
   
   صدقت وبررت ..
   
   الله يستعملنا ما أحيانا نكون سببا في ذلك.
  
"
74597,"
   الثالثة والأخيرة
أبو أنس لو سمحت ممكن ترد أنا خاطب وللأسف فيا عيوب وخطيبتى كانت سألتك وقلتلها الوضع مقلق ... مقلق جدا ولو سابتنى مفيش ظلم بس إحنا لسه مكملين وأنا مش فاهم بصراحة هي مكملة ليه أنا عارف إنى فيا عيوب وحشة بس مش حابب أظلمها معايا أنا فعلا بحاول أتغير بس مش عارف هعرف وله لا رأيك أعمل إيه؟
  ","

   أنت في أول خطوة يا غالي للحل !
   
   وهي الاعتراف
   
   وما دامت هي لسه مكملة تبقى أكيد شايفة فيك حاجة كويسة، وإنك عندك حاجة حلوة تقدر تطلعها ..
   
   ما تخذلهاش .. وما تخذلش نفسك قبلها !
   
   اشتغل على نفسك .. استعن بأخصائي نفسي .. لا يعيبك أبدا أن تواجه المشكلة وتحلها .. بالعكس، مجرد سؤالك ده لي يدل إنك حد كويس !
   
   أرجو الله أن توفق لاكتشاف أجمل ما فيك.
  
"
74598,"
   انا ف الصور الى حد ما مختلف عن الحقيقه..وف الحقيقه بحجابى حاجة وبشعرى حاجة ..فا الدنيا ضاربه يعنى وخايفه الراجل ينخدع بجد 😂 لكن عامة انا الحمد لله جميلة بشهادة اهله كلهم والناس اللى حواليا .
وبالنسبة لاهلى ف هما موافقين
  ","

   طبعا كل ده مفهوم !
   
   الله يسعدكم ويتم عليكم بخير ..
  
"
74599,"
   يعنى مكترش من موضوع الصور دة..هى صورة واحدة بس ولا قصدك ايه الى مرة؟
  ","

   أيوه ما تكتريش طبعا .. وعرفي أهلك.
  
"
74600,"
   خطيبى مسااافر واوقات بيطلب منى صورة بحجابى كامل طبعا ..ومفيش زينة زى مبخرج للشارع.. احنا بنتكلم فيديو واهلى قاعدين طبعا بس الفيديو صوره مش واضحه .وهو مقعدش معايا ولا مرة فى الواقع
  ","

   حقه طبعا !
   
   مرة.
   
   بس المشكلة إن الصور كتير بتظلم .. أو تخدع.
  
"
74601,"
   وهل لما اسيب صاحبتي علشان بتاذيني نفسيا ابقي ظلمتها؟
  ","

   العدل الحقيقي يبدأ من أن نرفض الظلم لأنفسنا .. قبل أن نرفضه للآخرين !
   
   رسالة مع الشكر لمن ما زالت أرواحهم حبيسة سؤال:
   
   "" هو أنا كده ظلمته ؟! ""
  
"
74602,"
   خلاص هأجل الرد ليوم الجمعه ، هقولهم عما الشيخ أبو أنس يرد عليّ 🙃
  ","

   ههههههه
   
   إنا لله !
   
   ايه الموضوع ؟
   
   (صاحبة السؤال بس رجاء).
  
"
74603,"
   واقعك العادى هى احلام لغيرك
  ","

   الحمد لله حتى يرضى.
  
"
74604,"
   انا عندي 3اصحابي هما بيحبوني قوي بس في واحده انا بحبها قوي اكتر من الاتنين التانينن علشان معايا في نفس الكليه وكده واحده منهم بتحبني قوي قوي وبتغير عليا قوي قوي وانا بالنسباليها اكتر من اختها بس انا مش امحب التحكم اللي هي فيه عايزه كل حاجه تمشي علي مزاجها ومش بتحب صحبيتي اللي انا بحبها  اعمل ايه مع
  ","

   تطنشيها واحدة واحدة وتفهميها إن الحب مش تملك !
   
   يا تظبط وتمشي بالمعدل الطبيعي .. يا ترجع لدايرة أوسع، وهي دايرة الزمالة.
  
"
74605,"
   طب انا كنت مخطوبه لواحد ومكنتش اعرف عنه حاجة وسألته في الرؤيه عن الصلاه وقالي ملتزم بقالي شهرين واتخطبت شهر بيكلمني وقت الصلاه وقلتله مش هتصلي قالي لا مش هصلي.. دا أسلوبي وحش
  ","

   لا .. كده صح !
   
   وكويس إنك سبتيه ..
   
   الحالة مختلفة تماما ..
   
   نفكر يا جماعة ونعرف نفرّق.
  
"
74606,"
   هى مالهاش الحق تسأل خطيبها صليت ولا لأ بس المهم يكون بيصلى مش كده ؟
  ","

   ما هو لو مش بيصلي = ما ينفعش يبقى خطيبها أصلا !
  
"
74607,"
   يعني حضرتك بترد ع اسئله تافهه احيانا وبتسيب الاسئله الضرورية ليه؟
  ","

   سؤالك ساح مني لما قربنا من الشمس !
   
   معلش.
  
"
74608,"
   انه حلم، لربما نكتشف كوكبا صغيرا اصفر اللون ونتخذه منزلا لنا، عندها لن نعود الى الارض ابدا
  ","

   يعني مش هتقوليله مريخ إيه ده اللي نقضي فيه شهر العسل !
   
   ده بنت خالتي جوزها وداها بلوتو 😒
  
"
74609,"
   طب ازاي نكون وسط يا شيخنا
  ","

   فرق كبير بين سؤال اطمئنان وتشجيع .. وبين سؤال محاسبة وتقريع !
   
   سيما لما يكون حد أصلا مواظب على صلاته.
  
"
74610,"
   اريد الزواج برائد فضاء
  ","

   هتفرشوا المكوك طيب ؟!
   
   أربع مطارح وصاروخ ..
  
"
74611,"
   خطيبي كان بيسيب العشا مثلا وينام من ارهاق الشغل بس باقي الصلوات ف الجامع !
هوا متحسس جدا م الموضوع ده لما بكلمه بس قالي هلتزم بس مش عايز التزم عشان ارضيك عايز التزم عشان ربنا وانت ما عليك غير التذكير
ما سألتوش من حوالي ٣ شهور ومدياله الثقة ومخطوبين من ٥ شهور
اسأله ولو مش مواظب اسيبه ولا استنى شو ؟
  ","

   ملكيش دعوة يا ماما !
   
   ما دام الأصل إن الرجل بيصلي ومحافظ على صلاته .. حتى لو نام غصب عنه مرة بعد مرة هيقوم يصلي ..
   
   مش مستني هو ستنا الشيخة تمسكله العصاية وتقوله صليت ولا لأ يا ولد !
   
   بعضكن بيوصل حرصها لقلة فهم وقلة ذوق الصراحة.
  
"
74612,"
   شيخ انا نفسي ارتبط واحب وعارفه اني لسه صغيره عشان ادخل ف علاقه وكدا بس الفراغ العاطفي هيموتني انا 19 سنه 😅
  ","

   ده الطبيعي جدا في السن ده !
   
   تعايشي مع هذا الاحتياج بتفهمه .. طنشي وحافظي على قلبك وغلّي نفسك وعيشي مرحلتك ..
   
   وبإذن الله تجدي السعادة في وقتها.
  
"
74613,"
   اسف يامولانا 
ايه هي البدايل المناسبه؟
  ","

   حاجة تطوعية برضه بس بدون اختلاط !
   
   أنشطة تنمي مهاراتها وتنفعها في حياتها !
   
   وهكذا ..
  
"
74614,"
   ما حكم الذهاب إلى المولات للفسحة؟
  ","

   جائز !
   
   ولطع زوجك بالساعات وتحسيره على فواتير المشتريات = ظلم 🥺
  
"
74615,"
   ونعمه ضحكتنى وانا كنت مكتئبه
  ","

   وده المطلوب !
   
   مش لازم نقف مع الأحزان ونقعد نلغوص فيها ..
   
   عدوا .. عدوا اللي تقدروا تعدوه الله يرضى عنكم.
   
   (قولي: لا إله إلا الله).
  
"
74616,"
   ياسيدنا 
انا خاطب من كذا شهر، وخطيبتي بحبها جدا وهي كمان من غير ماتقول انا متأكد من حبها ليا، وبثق جدا في دينها وامانتها وخوفها من ربها.
بس هي مشتركه ف بعض الانشطه التطوعيه ، وبصراحه انا بشوف حك ف الاماكن دي غير طبيعي وعاوز امنعها بس مش عارف اجيبها ازاي.
ممكن تنصحني😍
  ","

   واحدة واحدة حبيبي ..
   
   لمح كتير .. وصرّح مرة ..
   
   وأكد دايما على ثقتك فيها وفي أخلاقها وإنها بتعرف تحط حدود كويس ..
   
   اديها بدايل مناسبة ..
   
   ويا سيدي هانت .. كلها أيام وتدخلوا العش .. وتطوعوا في بعض 😃
  
"
74617,"
   لماذا القلوب قابلة للانكسار ؟
  ","

   أنا ابن مصر .. أنا ضد الكسر 🙄
  
"
74618,"
   ممكن ربنا يعاقبنا عشان تجاوزنا الحدود ؟؟ بس مرجعناش نعيدها تاني
  ","

   من تاب = تاب الله عليه.
  
"
74619,"
   ££££££
  ","

   فهميه إن ده تجاوز غير مقبول في المرحلة دي !
   
   وما ترديش لو قال كده.
   
   ساق فيها = اقفلي المكالمة.
   
   ونقطة نظام ..
   
   خلونا نتفق إن الرجال (غالبا) ضعاف في هذه الزاوية .. خلاص ما صدق خطب ودي المفروض هتبقى مراته .. ودماغه بتسرح في حاجات كتير !
   
   الفارق هنا بأه ..
   
   هل هو واحد الأصل فيه الاحترام وبيخاف ربنا ولما يتنصح ويذكر بيتذكر ويوقف الخطأ ؟
   
   ولا واحد بجح ومستهتر ومعندوش وازع حدود ربنا والخوف منه أصلا ؟
   
   ده الضابط اللي يخليك تعيدي نظر في الموضوع كله حتى لو وصلت للفركشة ولا تعدي مرة بعد مرة لين تعدي هذه المرحلة المُرة.
  
"
74620,"
   طيب أرجوك..  أنا مرعوبة، وخايفة يسألني انتو كنتوا بتحبوا بعض والكلام ده.. احنا والله عمرنا ما قولنا لبعض كلمة بحبك او الالفاظ الصريحة ( لكن المشاعر كانت جامدة بينا، وأهالينا والناس حوالينا كانوا فاهمين.. وانا خايفه ده يسبب لي مشاكل بعد كده.. ف خايفة يعرف من الناس وياجي يقولي ومش عارفه اقول إيه 💔..
  ","

   لا .. لو هيطول أصلا في التفاصيل دي يبقى مش تمام !
   
   جرى إيه .. واحد وكان خطيبك .. أكيد كنت مكملة عشان مرتاحاله !
   
   وهيسمع من الناس إيه .. ما هو كان خطيبك !
   
   أومال اللي بيتجوز واحدة كانت متجوزة مثلا ده إيه !
   
   احنا مجتمع ونفسيات غريبة والله.
   
   عموما .. ما تقوليش طبعا بحبه دي ولا تسمحي له يستفصل !
   
   إجابة واحدة بس:
   
   صفحة واتطوت ومش عايزة أتكلم فيها.
   
   رضي رضي .. ما رضيش = مع السلامة.
  
"
74621,"
   انا في الالش معنديش ياما ارحميني
  ","
  😍
  "
74622,"
   يا أبا أنس 
حضرتك احنا بنستفيد منك والله ، خليك .. كتاب صحبة الجنة غاية فى الجمال ☆ 
دلوقتى أنا تزوجت-عاقدة- من رجل من البدو ♡ 
هل تحملى لغيرته يعتبر إفراط فى حق نفسى؟ أنا بحبه والغيرة بتأذيه والله :'( ..
  ","

   الغيرة ممدوحة عموما، ما لم تتجاوز لشك وحصار !
   
   ما دمت قادرة تتأقلمي وعنده من المميزات ما يجعلك سعيدة بالعلاقة = يبقى خير عظيم.
   
   أسعدكم الله ..
  
"
74623,"
   ألا باقي العرب بيألشوا ازاي صحيح🤔😂😂😂
  ","

   لا احنا مسمعين في الليلة دي 😅
   
   وإن كانت (طقطقة) اخوانا السعوديين مالهاش حل الصراحة !
   
   شوفهم لما يطيحوا في هاشتاج على تويتر مثلا .. ألوان الزحف 😃
  
"
74624,"
   انا كنت مخطوبة قبل كده، وكانت علاقتي بخطيبي السابق كويسة جدا جدا، وكان مشهور ان بينا حب كبير وكده، لكن مكنش فيه نصيب وكل شئ انتهي ( تماما)  وقفلت كل حاجة ورا خطيبي الأولاني ، هل اقول لخطيبي اني كنت مخطوبة احسن ما يسمع من الناس بره، ولا اسكت افضل..
  ","

   طبعا هتقولي كنت مخطوبة !
   
   بدون تفاصيل.
  
"
74625,"
   انا منكشتش في الماضي بس بعد الجواز لقيت رقم غريب كل شويه يبعت لجوزي رسايل ربنا ينتقم منك وبدعي عليك ولما اصريت وسالت قالي موضوع قديم وانتهى من قبل ما اعرفك وهو عامل للرقم بلوك بس الرسايل بتيجي برضو وصعب جدا يغير رقمه هو فعلا ممكن ربنا يستجيب للدعوات دي
  ","

   معرفش اللي حصل !
   
   بس ما دام قصة وانتهت وهو كويس معاك = انسي خالص.
  
"
74626,"
   ارجوك رد خطيبي من اول يوم كلمني قالي انا كنت كلم بنات وكدة ودلوقت تبت خلاص وواضح جدا اخلاصه ووفاؤه انا دايما بقوله خلاص مش عايزة اعرف عن ماضيك عايزة تصرفاتك دلوقت بيقولي عشان ما تسمعيش عني حاجة من غريب وعايزني اقوله عن الماضي بتاعي انا الحمد لله يعني لو حاجة بسيطة اقوله ولا استر
  ","

   لا طبعا ما تقوليش ولا تنطقي !
   
   هذا باب للشيطان لا يكاد يُسد.
  
"
74627,"
   شو معنى قرمط وممس؟ 🤔
  ","

   معلش !
   
   كلام مصريين .. ربنا يهديهم 😁
  
"
74628,"
   انا خطيبى مش عايز يقولى اذا كان كان ليه علاقات ببنات قبلى ولا لا . وبيقولى لا مافيش وانا دخلت اكونت ليه زمان ولاقيت فى بنت على طول تعلق له بكلام حلو وكدا 
فا انا متضايقة انه بيكدب عليا 
هو كدا صح ولا انا اللى صح 
هو بيقولى م تنكشيش فى الماضى 
خايفة يكون لسة بيحبها
  ","

   هو صح !
   
   أنت عبيطة.
   
   ما دام خطبك وكويس معاك وأنت كويسة معاه = يبقى لا أنت ولا هو لكم في اللي فات.
  
"
74629,"
   يعني ياشيخ حضرتك بترد على كل الناس وتيجي عند ممس ومتردش عليه
  ","

   مش كان قرمط ؟!
   
   بأه ممس امته ؟ 😯
  
"
74630,"
   عاوزه أعرف إيه هي ضوابط الخطوبة ؟
  ","

   برضه المنشورين دول بيوضحوا الموضوع ده:
   

    https://www.facebook.com/m.atiia.soliman/posts/851582324921614
   


    https://www.facebook.com/m.atiia.soliman/posts/1115170415229469
   

"
74631,"
   مش لحد معين ولا حاجه المهم ان حد يعني ع الطاعة مش اكتر والله ..
  ","

   المنشورين دول بيوضحوا الموضوع ده:
   

    https://m.facebook.com/story.php?story_fbid=937521449661034&id=100002095644279&sfnsn=mo
   


    https://m.facebook.com/story.php?story_fbid=1634682583278247&id=100002095644279&sfnsn=mo
   

"
74632,"
   متقدم لي شخص محترم وكويس ...
وبيصلي وكدا وبيعمل الفروض ولكنه مش متدين اووي وكدا ... مع رغم اني كان نفسي جدا ف حد متدين اوي يشدني معه يعني ..
انا بصلي استخاره ولكن مش شايفه نتيجتها ..
انا خايفه جدا ارتبط هل الخوف لان حاجه جديده ؟
  ","

   متدين (أوي) !
   
   (أوي) دي حدها إيه عند حضرتك ؟!
  
"
74633,"
   النقطتين دول دنيا تانيه وكنا في محاضره والدكتوره قالت .. دول معناهم إن فيه كلام هنا بس مش مكتوب ياااااه ع العمق🌸😂😂
  ","

   عشان تعرفوا بس 😅
  
"
74634,"
   أنا طبيبة و تقدملي ممرض يعمل معي في نفس القسم الذي أشتغل فيه.
هل أعطيه فرصة؟ أنا لسه معرفوش كويس عشان أنا جديدة في القسم ده، و لم أتعامل معاه كتير. بس خايفة انه بعد الجواز الفارق بيننا في الشغل يشكل مشكلة لينا.
  ","

   جديدة ومفيش تعامل .. إذن هو تقدم بناء على إيه ؟!
   
   للأسف في الحالة اللي زي دي غالبا هتحصل مشاكل.
  
"
74635,"
   النقطتين أعمق ع فكره !  علامة التعجب للخناق بس ..
  ","

   هي لتعبيرات كثيرة !
   
   تعجب - غضب - فرح - تصديق ..
  
"
74636,"
   لو مغترب هل فى طريقة عملية انى اخطب انا حاولت كتير قبل مسافر لكن محصلش نصيب ولسه مسافر يدوب من شويه بسيطة ممكن تقولى بالله عليك للاسف الموضوع مضايقنى حبتين غصب عنى
  ","

   مقدر والله الظروف يا حبيبي !
   
   حاول تدور في معارفك بنفس البلد اللي أنت فيها ..
   
   مفيش = يبقى تشوف حد مناسب .. بس تاخد إجازة كويسة ولو هتزود شهر على حسابك .. وانزل كمان مرة قبل الزواج ..
   
   بلاش سيناريو خطوبة أسبوعين وسفر سنة وتنزل تتجوز ..
   
   ده لمصلحتك قبلها !
   
   واعمل حسابك بصدق وعزيمة تاخدها معاك .. لازم.
   
   أخلص النية وربنا هييسرها لك ..
   
   أسعدك الله وأكرمك.
  
"
74637,"
   طيب والله انا بحب علامة التعجب الى بعد كلامك دى ..بتدى للكلام عمق كدا وبقراه بنغمة 😂😂❤
  ","

   طب والنقطتين ؟! 😁
  
"
74638,"
   ياإلهي .. باعتذر نفع الله بك
  ","

   ولا يهمك.
  
"
74639,"
   شكرا جدا ع ان حضرتك رديت عليا اخيرا الحمدلله ربنا يرضي عليك ويرضيك 
محتاجه رأي حضرتك والله ف امس الحاجه
انا ممكن ابعت لحضرتك فين
  ","

   ماسنجر
   
   وعرفيني أول الرسالة إنك صاحبة السؤال ده.
   
   واصبري علي لأني غالبا هتأخر في الرد .. معلش.
  
"
74640,"
   حرصاً علي وقتك ياشيخ ليس الا ف المراسله الالكترونيه مقبرة المشاعر ف أبهمت مقصدي
  ","

   ليه هو أنا خاطب حد هنا ولا حاجة !
   
   أراك جيت تكحلها عميتها 🙄
   
   وعموما هطول بالي أهو ..
   
   وقتي ده أنا الأدرى به !
   
   وفي طريق سفر 8 ساعات قلت أستغله معاكم زي ما بستغل المرحلة دي عموما .. عشان اللي جاي غالبا ظروفي مش هتبقى سامحة فيه بوقت كتير كما الآن.
   
   وعيب تقول لحد كفاية ولا مش كفاية .. أنت اكتفيت = قوم شوف مصلحتك.
   
   وشكرا.
  
"
74641,"
   يا شيخ بحبها وفاتحتها، قالت أنا مش هرتبط بحد مفيش ناحيته مشاعر، ،لكن أنا مشاعري ناحيتها زي ما هيا بل زادت، ،هل لو خدنا فترة خطوبة مثلا ممكن ربنا يوجد في قلبها نفس اللي فى قلبي
  ","

   خطوبة ازاي وهي رافضة الموضوع ؟
  
"
74642,"
   يا شيخ كنت مخطوبة زمان وحصل تجاوزت بيني وبينه ثم ندمت علي مافعلت واستغفر الله كثيرا والله وكلمااتذكر احتقر نفسي وارجع اقول اكيد ربنا هيغفرلي وبعدين بلاقي ابتلاءات بتحصيل مش معترضة عليها والله لكن هل ده ممكن يكون بسبب ان ربنا مغفرليش ... امنتك امانه ترد عشان بتعذب بسبب التفكير ف كده
  ","

   كل الناس يبتلون .. طائعهم وعاصيهم !
   
   حافظي على علاقتك بربنا أهم حاجة .. وانسي اللي فات.
  
"
74643,"
   شيخ مش كفايه كدا اسك ولا اي الوقت !
  ","

   ما تقلقش !
   
   قريبا هتقول فينك .. ما بتدخلش كتير.
   

   (ده بصرف النظر إن سؤالك فيه قلة لياقة).
  
"
74644,"
   بحلفك بالله تسمعلي سؤالي وترد عليا 
ربنا يجبر بخاطرك محتاجه رد حضرتك جدا والله العظيم
  ","

   لا إله إلا الله !
   
   صعب هنا للأسف أسمع سؤال طويل.
  
"
74645,"
   انا سالتك علي الصلاه اللي فاتت بالله عليك ترد ربنا يجازيك خير
  ","

   انتظم من الآن .. وأكثر من النوافل.
   
   واستغفر عما مضى ..
  
"
74646,"
   أنا بقيت ماشية أوزع وسط صحابي غلي نفسك يا بنتي، احفظي قلبك يا حببتي، الآنسة إلي ورا متهلكيش روحك في المشاكل واصنعي عالمك الخاص😂🌻يعلم الله إن كتير استفادو أرجو لك الأجر والثواب أنا في كل مرة بقول أي نصيحة من دول لازم أذكر أني تعلمتها من حضرتك لكن في بعض المواقف مبيتسعش المقام لده فسامحني على هذا..
  ","

   مسامح وشاكر وسعيد !
   
   الله يبارك وينفع ..
  
"
74647,"
   ليه ربنا بيبتلينا ؟؟
  ","
  "" حتى نعلم المجاهدين منكم والصابرين ونبلوَ أخباركم "".
  "
74648,"
   اللى فات مكانش نصيبنا؟
  ","

   لو نصيبنا مكنش فات !
  
"
74649,"
   هو احنا كبنات ايه ممكن يرضينا😂
انا معرفش مالي في ايه هو فعلا يعني هرمونات جسمنا بتتحكم فينا للدرجادي ؟!
انا عروسة نفسي احس اني فرحانة مش عارفة ومفيش سبب😂😂
ادعييلي الله يكرمك ويبارك فيك😅🌸
  ","

   أنا هدعيله هو .. الله يعينه ويقويه ويسعده ويصبره ويزكيه.
  
"
74650,"
   ياشيخ لو سمحت هو احنا بنتحاسب على الأيام اللى مش بنصلى فيها فترة الحيض ؟
  ","

   سبحان الله !
   
   هذا شيء كتبه الله عليكنّ ..
   
   لا تحاسبن عليه.
  
"
74651,"
   شيخ محمد انت مش هترد عليا كده خالص؟!
  ","

   مش عارف جاوبتك ولا لأ !
  
"
74652,"
   انا ابي توفي وانا عمري ١٠ سنين و بحمد الله على قضاءه
اكيد اي بنت بتحس بنقص لحنان الابوة بحياتها وبكتير مواقف بتتمنى ابوها جمبها بس موته خلاني اقوى و
بدعيله بكل صلاة بالرحمة والغفران وبذكره بمواقف كتير و بصبر قلبي اننا ح نلتقى ان شاء الله في الجنة
الله يباركلك يا شيخ بعمر والديك ويعطيهم الصحة
  ","

   آمين .. آمين ..
   
   حفظك الله وعوضك خيرا.
  
"
74653,"
   منها منها طيب
  ","

   مولدي ونشأتي بالمحمودية - دكرنس
   
   وسكني بالمنصورة
   
   وإقامتي خارج مصر.
  
"
74654,"
   واحدة صاحبتي قالتلى انها قرأت كتاب فى أسبوع وكانت مبسوطة جدا عشان حققت الانجاز دا.. فسألتني انتى قرأتيه فى أد ايه وانا كنت قرأته فى يوم واحد عشان بقرا كتير ومتعودة بس قولتلها قراته فى اسبوع زيك عشان مضيعش فرحتها بالانجاز دا ومحسسهاش ان اللى عملته عادى
ربنا هيحاسبني عشان كدبت اكيد انا مضايقة اوى
  ","

   لا .. أنت تؤجري بنيتك دي بإذن الله.
  
"
74655,"
   انت من المنصوره يشيخ محمد
  ","

   نعم.
  
"
74656,"
   يا بخت حضرتك باباك عايش ربنا يديله الصحه وطولة العمر اللهم لا اعتراض على قضاءك بس بقعد افكر ليه انا عندي 18 سنه وبابامات مع إن ناس كتيره متجوزة ومخلفه زي حضرتك واكبر منك وباباهاعايش مامتي 48سنه باباها عنده80سنه وعايش كان نفسي يعيش لغاية اما اتجوز واخلف بس الحمد لله ادعيله بالرحمه فراقه عرفني الحزن💔
  ","

   طيب أنت عارفة أنا فاقد إيه مقابل ده ؟!
   
   الدنيا ما بتمش يا بنتي ..
   
   كل واحد له ابتلاؤه في حياته !
   
   لو فضلت باصة بس على اللي ناقصك مش هتعرفي تسعدي ..
   
   اسمعي ده؛ يفيدك بإذن الله:
   
   قواعد في الابتلاء:
   
   ( ١ / ٢ )
   

    https://m.facebook.com/story.php?story_fbid=2360240840722414&id=100002095644279&sfnsn=mo
   

   ( ٢ / ٢ )
   

    https://m.facebook.com/story.php?story_fbid=2360262407386924&id=100002095644279&sfnsn=mo
   

"
74657,"
   ربنا يرضيك ويرضي عنك يا ابا انس بسببك اخدت قرارات كتير في حياتي كنت شيفاها صعبه والحمد لله حياتي بقت احسن كتير بطلب بس منك تدعيلي ربنا يحققلي اللي بتمناه
  ","

   ربنا يسعدك ويبلغك قرة عينك ..
  
"
74658,"
   بلوك بقي وكن رجلا وغلي نفسك وبعدنا اهو.. تلاميذك يا شيخ😂..بس ادعيلنا ربنا يجمعنا ع خير وتيجي فرحنا بقي عشان الفرحة تكمل بوجود حضرتك
  ","

   أنا بكون أسعد حد في الدنيا لما أشارك فرح قصص شهدت خيوطها الأولى !
  
"
74659,"
   والله ماكان قصدي ان سؤالي يعمل كدا انا اسفه يا شيخ ..
  ","

   بالعكس !
   
   سؤالك طلع حاجات حلوة ..
   
   مش المهم عندي تتأسفي ..
   
   المهم تكوني استفدت.
  
"
74660,"
   ليه ي شيخ مش بترد عليا 
ع وشك الخطبه عن حب كبير اوى واتقينا ربنا اوى اوى زى م حضرتك دايما بتنصح وهو خلوق اوى فوق الوصف  اكتشفت مؤخرا ان مامته ليها ف السحر والاعمال ؟؟
  ","

   أنت عرفت ازاي ؟
   
   وهو عارف ده ؟
   
   وإيه موقفه ؟
  
"
74661,"
   اللي كتب كده سبقني في كلامي أنا فعلا بتابع  حضرتك عشان اشوف المشاكل واتعلم خبرات اكتر ولما بقرأ كلام حضرتك بفهم اد ايه حضرتك بتخاف علي الناس فعلا وربنا يعينك إنك تكمل في ده في ظل مشاغل الحياه وربنا يزيدك من الحكمة والصبر ويجازيك خير
  ","

   يا رب .. يا رب .. يا رب ..
  
"
74662,"
   عايز اقول لنفسى ولكل اللى هنا فعلا ع حاجة .. انا متابع الشيخ من سنة ونصف تقريبا لغرض تعلم التفكير السليم فى المواقف والمشاكل اللى بقراها .. الراجل دا صادق جدا يا جماعة لما يقولكو ان رايه مش احكام  رايه معطيات ليك تفكر بيها هو انسان زينا ممكن يسىء تقدير الامر لان السؤال مفهوش كل حاجة ولكن الباقى دورك
  ","

   الله يرضى عنك 💚
   
   رسالتك دي غالية عندي جدا.
  
"
74663,"
   ههههه الله يسعدك ياشيخ خلاص فهمت
  ","

   أشهد أن لا إله إلا الله .. وأن محمدا رسول الله.
  
"
74664,"
   والله العظيم يا شيخ هم يضحك وهم يبكي..
الله يعينك ويقويك ويجازيك على صبرك وتحملك من واسع فضله وكرمه إنه بكل جميل كفيل..
  ","

   اللهم آمين !
   
   بعد كل ده بعتالي برضه تقولي: يعني أعمل إيه ؟!
   
   وجع قلب والله ..
   
   أسوأ حاجة بشوفها هنا هي العجز عن اتخاذ القرار فضلا عن التفكير أصلا ..
   
   وكأن السائل جاي لمحمد عطية أو غيره منتظر منه كلمة بس ينفذها علطول .. ودي مصيبة !
   
   أكبر مصيبة.
   
   أنا هنا مش قاضي بعطي أحكام .. أنا هنا بسمعكم وبنصحكم وبس .. النصيحة دي مش لازم دايما تكون متطابقة مع ملابسات تانية في حياتك، مش لازم تكون دايما صح علطول الخط !
   
   محدش معصوم.
   
   اللي أهم عندي هو إنه يتراكم عندكم مع الإجابات نسق للتفكير وتحليل الأمور وفهم المعطيات .. وبالتالي القدرة على أخذ قرار، أيا كان !
   
   المهم تكونوا فاهمين التبعات ومستعدين لها.
   
   أما حد سايب نفسه رايح لمهلكة وكل المعطيات واضحة زي الشمس بتقوله إن دي مهلكة ومستني برضه حد يقوله تعمل إيه !
   
   فده فعلا غاية حزني هنا.
  
"
74665,"
   لا هو ظلمني كتير مامته اللي فارقه معايا
  ","

   تمام .. اتجوزي مامته !
  
"
74666,"
   هو لو أنا وخطيبي تجاوزنا في الكلام وبعد كده عزمنا إننا مش نرجع لكده أبدااا وأحيانا كان بيكون في لحظات ضعف ونرجع تاني وبعدين خلاص فرحنا قرب وعملت معاه مشكله ومن يومها متكلمش في حاجه كده يكون إنسان كويس ونكتب الكتاب مع العلم إنه بيصلي وحافظ القرآن وأخلاقه كويسه بس أحيانا كان بيحصل كده وإحنا مخطوبين
  ","

   مفيش مشكلة !
   
   كلنا معرضون للضعف والخطأ ..
   
   المهم نتوب ونصلح.
  
"
74667,"
   هو حضرتك مش بتشوف رسالتي ؟
مخطوبه واتخنقت وبفكر افسخ بس مامته صعبانه عليا وظروف سفره حاليا مش مستقره بس هو مغرور وبيبخل عليا بمشاعره وعاوزني امينه وهو سي السيد ولو عملت اللي عاوزاه بيكون اسلوبه صعب جدا وبيحدف كلام قاسي كاني جاريه عنده
  ","

   أيوه يعني إيه مامته صعبانة عليك ؟!
   
   جديدة دي ..
   
   أنا واخد على:  خايفة أظلمه.
  
"
74668,"
   سيدي الفاضل، زوج صديقتى بعتلى اضافة 4 مرات على الانستا و رفضت الطلب و فوجئت بالامس انه كان بيبع على الاسك كشخص مجهول و بالامس ظهر اسمه لا أعلم خطأ أم غير ذلك اشعر بالريبة من هذا الشخص فهل شعوري هذا مبالغة؟
  ","

   بلّكي حساباته وخلاص.
  
"
74669,"
   انا وخطيبي مبسوطين وكاتبين الكتاب خطيبي بتيجيه احلام مخيفة وكوابيس عن نساء يردن التفرقة بيننا وابعاده عني ونفس الحلم يتكرر ونفس التفاصيل ماذا نفعل خايفة والله
  ","

   حصنوا نفسكم بالأذكار .. وينام على وضوء وقراءة الكرسي ..
   
   وما تشغلوش بالكم.
  
"
74670,"
   طب انا اتخطبت و سافر بعد الخطبه بكام يوم .. و هينزل بعد سنه و جواز ع طول ، هو انسان كويس و انا بدأ يكون في اعجاب .. العلاقة  دي صحية و لا انا بعك ، و ايه الحل ؟
  ","

   مش مشكلة ما دامت مشاعرك بتتطور.
  
"
74671,"
   متقلقش يا ابا انس انا فى الشياكة معنديش ياما ارحمينى 😂 ربنا يجبر بخاطرك <3
  ","

   الله يسعدك حبيبي 😘
  
"
74672,"
   ممكن علبه جاتوه هتفرح بيها اوى والله😂
  ","

   مش عشان أنت بتحبي الجاتوه يبقى كل الناس زيك ! 🤷🏻‍♂️
  
"
74673,"
   ماذا يفعل من غضب الله عليه وعاقبة بكشف سترة ؟
ارجو الاجابة والنصيحة من فضلكم لا تتجاهلوني
  ","

   يشهد الله على صدق توبته !
   
   وفضيحة الدنيا أهون من فضيحة القيامة.
   
   يثبت ما ييأس ..
   
   الله يعافيه ويلطف به.
  
"
74674,"
   ممكن بدل الشيكولاتة *قديمة شوية * .. باقة ورد محترمة مع هدية لطيفة لها :)
  ","

   بعدين .. بعدين ..
   
   عايزين نقلل خساير الراجل لو الدنيا ما ظبطتش 😁
   
   الله ييسر له الخير.
  
"
74675,"
   د محمد حضرتك في عمرة دلوقتي ؟
  ","

   في طريق العودة للرياض.
  
"
74676,"
   رايح اشوفها فى رؤية شرعية النهاردة .. تنصحنى بحاجة ؟
  ","

   البس كويس .. وعلبة شيكولاتة محترمة.
  
"
74677,"
   يارب ترد ، هو ممكن يبقى انسان نضيف ونقى ومحترم مع ان كل الناس شايفينه شوارعى وصايع ؟
  ","

   ما دام بيقولولك عليه شوارعي يبقى شوارعي !
   
   ابعدي عنه وبطلي عبط.
  
"
74678,"
   أريد ان اخطبها ، أحبها جدا و تحبني و لا يوجد علاقة بيننا ف السر الحمدلله .. أنا اكبر منها سنا ولكن هي تسبقني بعام دراسي ، ما رأيك يا شيخ
  ","

   تقدم لو ظروفك تسمح !
   
   أو كمل في الصمت .. حتى يقضي الله أمرا كان مفعولا.
  
"
74679,"
   شيخ ارتبط انا و بنت من فترة قريبة و بنحب بعض بس عرفت ان عندها كانسر و مخبية علية مش عارف لية اقولها اني عرفت ولا اعمل اية ولا افاتحها في الموضوع ازاي
  ","

   طيب .. بصرف النظر عن الحالة نفسها ..
   
   عايزكم تعرفوا إن نسبة كبيرة جدا من حالات: عندها مرض وخبت عليا .. سابني عشان اكتشف عنده مرض خطير ومش عايز يظلمني = بتكون يا مجرد حجج للانسحاب .. يا اشتغالات لعوارض مرض نفسي محتاج علاج.
  
"
74680,"
   خطيبي واخيراا كتبنا الكتاب بعد ماكنا ملتزمين اوي في الخطوبه ينفع اقوله كل اللي جوايا وكل الحجات اللي كنت كتبهاله في الخطوبه
  ","

   أنت لسه بتسألي !
   
   الله يسعدكم ويتم عليكم بخير ..
  
"
74681,"
   بدعى على ابويا كل يوم دمرنا يا شيخ بفتكره وهو بيضرب امى وهو بيربط اخويا ويضربه لغاية دلوقتى عنده استعداد يوقف اخوبا قدامه ساعتين سب وشتيمة دمرله حياته وحياتى بقيت اتضرب من زوجى وينصره لغاية ما اتطلقت بدعى عليه بالموت وعلى امى لانها صبرت على انسان شوهنا كده
  ","

   مش هعلق !
   
   السؤال فيه دروس من نواحي كتير ..
  
"
74682,"
   انا مخطوبة من 3 شهور خطيبي سافر بعد شهر ونص كنت فالاول مبسوطة وبعدين اتقفلت من غير سبب وبقيت بجاري الامور من غير نفس هو عشان مش بشوفه ولا دا مؤشر ان مفيش حب وكان اعجاب بس
  ","

   طبيعي .. عشان مفيش مقومات طبيعية للألفة بينكما !
   
   التواصل الإلكتروني = مقبرة المشاعر.
  
"
74683,"
   محتاج رأي حضرتك ضرورى ، عاوز أقنع زوجتى بالزواج الثاني ، مقتدر و إن شاء الله أحاول العدل ما استطعت ، عندى بنت واحدة بعد ست عمليات و أنا ربنا يعلم بشهادتها مش مقصر معاها و بحاول اراضيها و هى مافيش فايدة و الله يا شيخ أنا صبرت معاها كتير فترة مرض ، مشاكل فى الخلفة و حاجات كتير و بردوا مش عاوز اجرحها
  ","

   بينك وبينها وبس يا غالي.
   
   هي محتاجة تعطيها الأمان إن مقامها هيفضل عندك زي ما هو .. وبالعكس ارتياحك في الزاوية دي هيعود عليك وعليها ..
   
   وزود في إكرامها من هنا ورايح ..
   
   والله يصلح لكم الحال والبال.
   
   (ما تنتظرش موافقة تامة .. المهم يكون أساس الأمان عندها واضح .. وتوقع موجة عارمة لما تاخد الخطوة .. بس بصدقك وحكمتك هتلم الأمور بإذن الله ..
   
   أكبر تحدي عندك الآن هو حسن الاختيار لواحدة تتأقلم مع الوضع وتساعدك المركب تمشي .. ما تتحولش لعبء إضافي يثقلك).
  
"
74684,"
   انا خطيبي كدا وبيقفلي بجد ع الواحده 
واتخنقت .. الفكره مش فكرة تحكماته نفسها
الفكره ان مافيش مساحه للحريه بسيطه اتحرك فيها.. دايما تصرفوا بعدم نضج وبدأ فعلا يتعبني جدا .. بقيت حاسه بدور الام ال بتربي ولد وبتاخدو ع قد عقلو عشان الامور تظبط.
  ","
  "" الأم اللي بتربي ولد وبتاخدوا على أد عقله عشان الأمور تظبط "" !
  
  أفشل أساس لأي علاقة.
  "
74685,"
   كلامك دا فعلا الي حصل بس انا مش عارف اصلح ازاي دلوقتي خصوصا اني انا مسافر وهيا عارفه اني بحبها جدا بس مش قادره تقبل دا بعد الي حصل بتقولي مستنيه لما تنزل مصر يمكن حاجه تتغير اعمل ايه يا حبيب افيدني أفادك الله
  ","

   تمام حبيبي.
   
   غير من أسلوبك تماما ..
   
   الرجولة أمان .. مش تحكم وخنقة !
   
   سيما وهي أصلا إذنها مع والدها طول ما هي في بيته.
   
   فهمها إن ده كان من حرصك عليها وكده .. بس أسلوبك كان غلط .. وإن كل ده هيتصلح ..
   
   واعطوا لنفسكم فرصة جديدة بتعلم من الأخطاء الماضية وتجاوز لها.
  
"
74686,"
   اوك الاول كانت بتقبل كدا بعدين اتغيرت والمهم انا مبقيتش أتكلم ع الحاجات دي دلوقتي بتقولي كنت حاسه بحاجات نحيتك الاول بس دلوقتي مش حاسه بحاجه
  ","

   شوف يا غالي .. أنت ما قلتش تفاصيل كتير ..
   
   بس تقييمي للي حصل إنك بدل ما توصلها حرصك على العلاقة بالأمان والثقة والرجولة الحقيقية .. وصلتلها ده بالرغبة في التحكم وفرض السيطرة بدرجة وطريقة مش من حقك الوقت.
   
   وده في حد ذاته كفيل يقفل أي حد، مهما كان مقبل في الأول ..
   
   راجع المواقف في ظل كلامي ده وشوف تتصلح الأمور ازاي.
  
"
74687,"
   يا شيخ بحب قريبي وهو كان بيحبني ومرتبطين بس انا حاسه اني بعمل غلط ومش حاسه ان دي انا وتايهه وعايزه اسيبوا ونرجع اخوات زي م كنا بس هو ظروفوا وحشه اويي ومشعارفه اخد قرار اعمل اي بس انا عارفه ان الصح ان اسيبوا بس الوقت مش مناسب وبلوم نفسي اني حبيتوا اصلا م الاول
  ","

   إنهاء الخطأ مهما كان ثمنه .. دوما أفضل من التمادي فيه.
  
"
74688,"
   شيخ انا خاطب من ٥شهور أخدنا شهرين كويسين بس بعد شهرين الأمور بقيت صعبه كل ما اقولها ع حاجه لا تتخنق وتضايق وصلنا اننا كنّا هنسيب بعض ويوم كويسين وأول ما أتكلم معاها في حاجه واقولها لا تروحيش متتاخريش والكلام دا تتخنق وتقولي هقفل مش قادره أتكلم ممكن ناخد يومين ع الكلام دا وكل شويه مش حاسه نحيتك مشاعر
  ","
  "" ما تروحيش .. ما تتأخريش ""
  
  مش المفروض والدها عايش وإذنها معاه ؟!
  "
74689,"
   طيب مع ان معظمنا كدكاتره اعتراضنا على كلام وزيرة الصحة لما قارنت بين التمريض و الصيادلة بس فعلياً اول ناس الخجمة الطبية تقف لو مش موجودين التمريض طبعاً 
دول الجندي المجهول في كل جنبات المستشفى
ربنا يجعله في ميزان حسناتهم
  ","
  💚💚
  "
74690,"
   معايا ٥٠٠ الف جنيه حاططهم وديعة بدون فوائد لزواج اولادى اكبرهم ١٥ عام بمعنى سأسحب هذا المبلغ بعد عشرة أعوام ..الأن هذا المبلغ يكفى جزء كبير من زواجهم ..بعد العشرة أعوام فلن يكفى  بالإضافة زكاة المال المفروضه بمعنى سأخرج كل عام عشرة الأف جنيه زكاة مال فبعد عشرة أعوام سيقل ١٠٠ الف..اليس هذا ظلم ؟
  ","

   طبعا ظلم !
   
   ظلم سببه سوء تدبيرك وضعف تفكيرك .. للأسف.
   
   اشتري بالمبلغ ده عقار أو أرض وابقى بيعها واكسب.
  
"
74691,"
   العنصريه كرهتني ف مهنتي ك ممرضة🚶
  ","

   من أعظم المهن على الإطلاق !
   
   يكفي ما يحوطك من أجور ودعوات ..
   
   ما تسمعيش كلام الجهلة ولا تشغلي بالك.
  
"
74692,"
   فكرت انى اكلم والدها اول مابدأت افكر فيها 
ولكن ربما الوقت مش مناسب ليها حاليا 
سعيد انك رديت عليا تعال اتغدى محشى معايا بقى
  ","

   أيوه كده يا راجل !
   
   مش تقلي حب
   
   وسع كده بأه وسيبلي الطبق ده
  
"
74693,"
   قريبي بيحبني وبحبه من سنين كتير
كلم والده يتقدملي بس والده رفض رفض تام والسبب هو والدي لانه حصلت مشاكل سابقة بينهم وقافلين من شخصية والدي 
عيلته كلها رافضة ابويا
وقالوله العلاقة مش هتتم 
ف بناء عليه قللي ابعدي عندي واكرهيني وعاوزني اكرهه باي شكل
هو ده عذر فعلا ؟
يعني حتى لو بيحبني بجد ده تصرف طبيعي؟
  ","

   هو يا حب .. يا كره !
   
   ما ينفعش نبعد واحنا مسلّمين للقدر وبنتمنى الخير لبعض ؟!
  
"
74694,"
   اي الزفت دا ناس جاهله تلاقيهم دبلومات
  ","

   وسؤالك فيه جهل برضه !
   
   عشان الشك وعدم السواء النفسي ملوش علاقة بالشهادة.
   
   وكل فئة من الناس فيهم الحقير .. وفيهم من يحفظ بماء العيون ..
   
   تعال أوريك مشاكل لحملة دكتوراة بيعملوا إيه !
   
   عيب .. بلاش عنصرية وقرف .. مش ناقصة هي.
  
"
74695,"
   واللي حبها يا شيخ وهي حبته كمان واتقدم بس اترفض كم الاهل يعمل ايه 💔
  ","

   يحاول يبحث عن طرق لإقناعهم ..
   
   يوسط حد .. يعدل وضعه .. وهكذا !
   
   محصلش = يرضى بنصيبه ويعرف إن ربنا كاتبله الأفضل.
  
"
74696,"
   انا فقدت الأمل ان حضرتك ترد عليا . ي شيخنا عندى مشكلة ف القرآن مش بقرأ خالص ولا حتى بيكون عندى شغف ان افتح المصحف مع انى بصلى واصوم واحيانا اقيم الليل اعمل ايه
  ","

   اسمعي كتير .. اسمعي بصوت حد تحبيه ..
   
   وبإذن الله تحيي علاقتك معه من جديد.
  
"
74697,"
   واللى ضعفت يا شيخ ورجعت فاقت لنفسها كدة هى وحشة؟
  ","

   التائب من الذنب = كمن لا ذنب له.
  
"
74698,"
   ادعِ لي ولزوجي كثيرا جدا..
أرقني الشتات ولا أعلم حتى كيف حاله.. الله يفرجها علينا وعلى المسلمين..
  ","

   الله يجمع شملكم على خير ..
   
   وكل من مثلكم.
  
"
74699,"
   لو العكس
  ","

   نفس الرد.
  
"
74700,"
   خطيبي اشترى خط من الشارع وبيكلمني منه في نص الليل وبيبعت رسايل معاكسة، ولما اتأكدت انه هو وواجهته قالي أنا بعمل كده عشان تيجي تقوليلي وتلجأي لي... أتصرف ازاي؟
  ","

   موقف كفيل يخليك تعيدي تقييم اختيارك له من تاني !
  
"
74701,"
   حبيت واحده شفتها من مرتين او ٣ مرات 
بس هى رافضة الكلام وانا بصراحة اتعلقت بيها هى لسه ريحة اولى جامعة وانا رابعة 
فشير علي ياشيخ رجاءا
  ","

   كن رجلا !
   
   لو صادق فعلا = هتعرف تصمت وتظبط أوضاعك وتتقدم لوليّها.
   
   أي حاجة غير كده = لعب عيال.
   
   وبحييها لموقفها ..
  
"
74702,"
   كنت زيك واكتر.. بس ركزت ع الشخصيه وقولت ايه ممكن الاقيه فيه يخليني اتغاضى عن الشكل ؟ وبالفعل لقيت الحمد لله... ومع الوقت بجد بقيت بشوفه احلى رجل ف الكون .. ف انتي شوفي نفسك و بصي على مميزاته و هتقدري تقرري وادعيلي كتير 💚
  ","
  ….
  
  بيحصل.
  "
74703,"
   طب لو رفضت عشان الشكل دا مش سبب تافه زي أما كله بيقنعني ولا دا عادي حقي
  ","

   حقك !
  
"
74704,"
   اخويا متجوز ليه اربع شهور ومراته اتبلت عليا كلام كدب ومحصلش وهو صدقها وجه ف صفها انا دلوقتى قاطعته ومش ناويه اصالحه مهما يحصل 
هو كدا انا هبقا قاطعه صله الرحم
  ","

   لما يعرف غلطه ويصالحك = صالحيه.
   
   "" فمن عفا وأصلح فأجره على الله "".
  
"
74705,"
   متقدملي واحد عاقل جدا ومتفاهم ومبيرفضش طلب شريني يعني صراحة بس أنا مش متقبلة شكله بنسبة كبيرة خايفة ارفض ملاقيش حد زيه وخايفة اوافق اعيش حاسة بنقص طول حياتي ؟؟
اعمل ايه😢😥
  ","

   تاخدي قرار !
   
   وتحملي تبعاته.
  
"
74706,"
   يا شيخ انا كنت كتبالك انو ف مشكله بين بابا وماما قبل كده من يومين تقريباً
اول امبارح صليت القيام وتاني يوم المشكله اتحلت 💕
على العلم انا كنت قاطعه القيام بقالي فتره❤
  ","

   يا جماعة أشهد أن الله حق !ك
   
   بيبعت لنا من وقت لآخر دروس تجدد اليقين في قلوبنا ..
   
   أمس وأنا أمام الكعبة جاءني اتصال يخبرني أني بليت بمشكلة إثر موقف أسأت فيه التقدير !
   
   فعلا قلبي وقع بمعنى الكلمة.
   
   ثم قلت لنفسي مفيش مكان في الدنيا هترفع فيه حاجتك كهنا ..
   
   وأروح أتعلق بالكعبة وأقول: أنت تعلم حسن مقصدي ونيتي .. فنجّني !
   
   والله ما عدت ساعة إلا واتحلت على أجمل حال وأسعده.
   
   مثل هذه المواقف تخليك عاجز عن الكلام .. تسيب قلبك يتنفس اليقين والشكر وبس.
   
   مثل هذه المواقف تخليك تتكسف من نفسك لما تضعف حين يقدّر بحكمته سبحانه تأخير الاستجابة !
   
   أشهد أن لا إله إلا الله.
  
"
74707,"
   احنا في انجلترا وبنتي في الاعدادي المدرس بيقولهم  مفيش حاجه اسمها إله وأنكم لازم تفكروا ومش لازم تتبعو دين أهلكم ازاي اخليها منتأثرش
  ","

   أظن إدارة المدرسة لا تسمح بمثل هذا من باب كفالة حرية المعتقد يعني !
  
"
74708,"
   والدي لما حد فينا بيضايقه بيضربه وضرب صعب وف مره بعاتبه قالي انا ال متحمل تربيتكوا فا بعاقبكوا عقاب صعب اوي عشان يعلم معاكوا فتره كبيره مش كل شويه هيضربنا يعني ياحرام بجد! هو الضرب دا حلال والزعيق والتهزيق مش الرحمه واللين من سمات ديننا بردو وهو مش بيسيب فرض وكل حاجه الدين الدين طب ما يرحمنا شويه !
  ","

   ده طبعه هو .. ملوش علاقة بالدين.
   
   عموما تجنبوا اللي يضايقه وطنشوا أذاه وحافظوا على نفسكم وبس.
  
"
74709,"
   هو ينفع خطوبة ٣ سنين يا شيخ لو الشخص ملتزم ومحترم وفيه صفات كتير بتمناها!
  ","

   كتير !
   
   بس لو ظروفكم تسمح بحسن إدارة الفترة = مش مشكلة.
  
"
74710,"
   فاهم كلامك بس انا بدرس و بشتغل الحمد لله و فيه مقدرة للشبكة بس مفيش لتجهيز الشقة 😂

بس اصلا فيه نقطة هقولك عليها انا بدل ما ادخلها هي و اكلمها حبيت ادخل لابوها و اللي شجعني انه اصلا رافض اي خطوبة قبل ما تخلص تعليم يعني فيها سنتين .. فانا بقدم اهو 

تفكيره بقا هيكون ازااي ؟ 💔💔😓
  ","

   لو أنا مكانه = هحترمك !
   
   وهقولك أدامنا سنتين .. شد أنت حيلك .. ولو لكم نصيب في بعض هيكون ..
   
   لكن المقابلة دي لا تعتبر وعد بأي حاجة.
   
   واشرب الشاي هنا .. تستاهل 😁
  
"
74711,"
   رد عليا بالله عليك .. 
حبيت بنت معرفتهاش اي حاجة بس عرفت عنوان بيتها و ابوها هي من المطرية (مطرية المنصورة اللي هي تحت المنزلة) و انا من المنصورة و قررت اروح لابوها الجمعة اللي جاية احكيله عرفتها ازاي و كداا .. بس سني ٢١ سنه يعني ف نظره صغير .. اعمل ايه ف الحالة دي ؟ و اقوله ايه ؟ يااا رب ترد ..😰
  ","

   يا بختك هيغديك طوبارة مشوية 😃
   
   بس بعد الطوبارة المشكلة مش في عرفتها ازاي !
   
   عادي شفتها وسألت عنها ..
   
   المشكلة هتكمن إيه خطتك وإيه ترتيبك ؟
   
   كلامك مرتب وظروفك تسمح .. ولا هيقولك اشرب الشاي في الطريق ؟
   
   أنا مش بسخر منك .. بالعكس معجب برجولتك وطرقك للباب علطول ..
   
   لكن طرق الباب له ما بعده ..
   
   فهل أنت مستعد ولا نكمل رحلة الصمت إلى أن ييسر الله الأمور ؟
  
"
74712,"
   لو فرق ١٦ سنه بس دماغه صغيرة  🤭 يعني انا بديله رائي في حاجات كتير وفي توافق باختلاف بعض المشاكل العاديه
  ","

   يا جماعة مفيش هنا تعميم !
   
   كل واحد في النهاية أدرى باللي يسعده ويريحه ..
   
   ما دامت العلاقة مستقرة وأموركم ماشية = مفيش مشكلة.
  
"
74713,"
   متقدملي شخص أكبر مني ب20سنه
انا 18وهوه 37
  ","

   لا !
   
   ده كده فرق يخوف.
   
   وبعدين مستعجلة ليه ؟!
  
"
74714,"
   طب لو سنه واحده ياشيخ انا ف ال 21
وهوف ال 22 بس انا مرتاحه
  ","

   ادي لنفسك فرصة.
   
   الفرق مش مشكلة.
  
"
74715,"
   هو مفروض ايه واجباتى تجاه حماتى بعد العقد وقبل الزواج ؟ وبعد الزواج ؟
  ","

   معاملة بالأدب والإحسان والمعروف !
   
   لو تستاهل وعاملتك بأمومة = أنت لوحدك هتحبيها وهتعتبريها أمك الثانية.
   
   لو طبعها صعب وشدت عليك = حافظي على مساحة من التعامل الجيد بدون ما تيجي على نفسك .. لله ثم عشان خاطر زوجك.
  
"
74716,"
   ما خيبة الأمل الكبيرة التي تعرضت اليها في حياتك؟
  ","

   بعد هذه العمرة !
   
   لم يعد ذكرى لخيبات ..
   
   فقط هو الرضا .. واليقين فيما هو آت.
  
"
74717,"
   و ان لم تجد هذا الشخص فقدت سعادتك!؟
  ","

   بل تصنعها لنفسك !
   
   لن تعدم عيونا أخرى تفجّر منها سعادتك ..
   
   أكبر خطأ نرتكبه في حق أنفسنا حين نرهن حياتنا بالانتظار.
  
"
74718,"
   متقدملى واحد اكبر منى ب 9 سنين ، هو كويس جدا بس شايفة ان فرق السن كبير ، واهلى بيقولوا ان سنه مناسب . حضرتك شايف اى
  ","

   ادي لنفسك فرصة.
   
   الفرق مش مشكلة.
  
"
74719,"
   تقبل الله منكم شيخنا
ورزقك الله المتابعة بين الحج والعمرة
واسعد قلبك ورضى عنك
  ","

   اللهم ما أحييتني.
   
   الله يبلّغ كل مشتاق ..
  
"
74720,"
   إذآ كآنتْ السعٓآدةُ شَخصٓاً ، فَمنْ هُو ذَلِك الشَخصّ ؟
  ","

   من يكمل حديثك .. دون حاجة لمزيد شرح أو تبرير أو استدراك !
  
"
74721,"
   ما هو الشيء الذي يسعدك دائمًا؟ أرسل صورة له.
  ","

   ازاي أسئلتك ظابطة كده يا آسك اليومين دول ؟!
   
   لا شيء يسعدني كهنا ..
   
   اللهم دوما .. بالقبول ربنا ..
   
   اللهم عودا .. بالسعد والغنى ..
  
"
74722,"
   ما هي آخر صورة التقطها بهاتفك الجوال؟ أرسلها.
  ","

   يا سلام يا آسك !
   
   دي آخر صورة التقطها لي واحد من أحب الناس لقلبي 💚
   
   "" ياساكن القبَّة الخضراء: معذرة ** إن خانني الوجد أو ضجّت عباراتي
   
   أَنت التحية والأَشواق نذرفها ** ذَوْبَ المدامعِ يا أزكى التحيَّاتِ
   
   يا خيرَ ما حفظ القرآنُ من لغة ** محمدٌ لغةٌ من غير أصواتِ "".
  
"
74723,"
   ابو انس لطفا...
خطيبي أصيب بسرطان الدم شافاه الله..
انصحني ازاي اساعده نفسيا واكون جزء من علاجه... قولي ازاي اتعامل معاه واحسسه اني جنبه لحد م نكتب الكتاب بس
  ","

   لله ما أكرمك .. وأكرم أهلك !
   
   يعني أنت مش بتسألي أستمر ولا لأ .. عشان أقولك محدش يقدر يجبرك .. وكده ؟!
   
   دنت بتتكلمي بنبرة حاسمة .. ومحتارة ازاي بس تعرفي تدعميه وتقوليله ما تقلقش، هتعدي .. هتبقى زي الفل .. ما تضعفش .. كلنا معاك وحواليك .. مستنيينك .. تبعتي له رسالة دعاء وتثبيت قبل كل جلسة .. وتروحي مع والدك مرة بعد مرة تزوريه وتشدي من أزره .. لحد بس ما تكتبوا الكتاب عشان تقدري تكوني جنبه أكتر ؟!
   
   الأمثلة اللي زيكم دي بتبهرني حد العجز والخجل إني ممكن أوجه لكم كلام !
   
   هدعيله كتير .. وهدعيلك ..
   
   رب يلطف بكم ويعافيكم ويسلمكم .. ويكتب لكم كل خير ..
   
   وعايز أقولك أيا كان اللي هيحصل = افخري بنفسك وبقلبك ده .. واحمدي ربنا على كل حال.
  
"
74724,"
   أين تأتيك أفضل أفكارك؟
  ","

   في دروب السفر يا آسك !
  
"
74725,"
   سؤال لو سمحت ي شيخ هو حضرتك بتمسح الإجابة والسؤال بعد م حضرتك تجاوب عليهم يعني! 
اصل انا سألت حضرتك سؤال ومنت مستنيه الاجابه وفتحت دلوقت مكتوب ان حضرتك جاوبت ع سؤالي بس بفتحه بلاقيه سؤال تاني وفتحت الصفحة كلها دورت فيها ملقيتش بردو سؤالي ولا الاجابه فمش عارفه اعمل ايه!
  ","

   لأ مش بمسح حاجة !
   
   أحيانا بس الآسك بيبعت إشعارات غلط.
  
"
74726,"
   عجبني اوي ان حضرتك دعيتله يقدر يجيبه .. تخيلت ان حضرتك هتستتفه السؤال 😌
  ","

   حمقى من يستخفون بهموم الناس !
  
"
74727,"
   في وسط تعب حضرتك معانا لازم نفتكرك بدعوات ي شيخ ، ربنا يجبر بخاطرك ويعزك يارب ويرضى عنك ويسعدك ويبارك في عمرك ي شيخنا .. ويجعلك من السعداء الراضيين دايما يارب 🌸
ويجازي حضرتك عنا خير الجزاء اللهم آمين.
  ","

   الله يرضى عني وعنكم.
  
"
74728,"
   طبخ مامتك صح ياشيخ
  ","

   صح !
   
   ربنا يبارك عمرها وعمر أبي بالسعد والعافية.
  
"
74729,"
   انا شميت ريحة المحشي وانا بقرأ الثريد مع اني ع طريق 😂😂😂😂
  ","

   هل ترانا نلتقي !
  
"
74730,"
   لازم اكون مقتنعه بخطيبى ١٠٠٪؜ ؟
  ","

   100 % دي في الجنة !
   
   المطلوب هنا إننا نكون مقتنعين إن الشريك هو أنسب حد لنا ..
   
   مهما كان فيه غيره أحسن.
   
   الأيام والعشرة بتحول القناعة دي لشيء كالنَفَس !
   
   تلقائي وطبيعي .. ولا تتم الحياة بدونه.
  
"
74731,"
   انا عندى أحزان لو اتفرغت ليها هموت من الحسرة... هنفرح امتى ي شيخ؟
  ","

   كلنا لو اتفرغنا لأحزاننا وسمحنا لها تستحوذ علينا = مش هنعيش !
   
   النجاح يكمن دوما في القدرة على إكمال الطريق .. رغم كل شيء تحمله.
  
"
74732,"
   انا عندي ٢٧ سنة واتخطبت مرة وفسخت وحاليا اللي بيتقدموا قليل و مش بلاقي حد يملأ عيني منهم رغم أن بشوف أمثلة كتيرة لو حد منهم اتقدم هوافق عليه .. بس اللي بيجوا لي مش كدة .. وخايفة زواجي يتأخر .   اوافق و أتنازل عن المواصفات اللي بدور عليها ولا اصبر انا خايفة اوي :(
  ","

   الزواج يا يسعد القلب، ويكمّل الروح .. يا قلّته أحسن !
   
   المهم تكوني واقعية ومنطقية في مواصفات من تريدين.
  
"
74733,"
   طيب ولو نفس المشكله بتاعت البنت الاوولي بس عقدنا بس نفسيتي تعبانه مفيش بينا تفاهم وانا بذلت قصاري جهدي
  ","

   عادي !
   
   العقد زي الخطوبة.
   
   سيبوكم من حكاية هبقى مطلقة ومش عارف إيه.
  
"
74734,"
   ياشيخ انا خطبت بنت محترمه جدا وحافظه القران وجميله جدا وكانت خطوبتها بعد صلاه استخاره لاكتر من مره
وبعد الاستخاره كنت مرتاح جدا فقولت يبقي دي مشيئه ربنا فخطبتها وهي حاليا بتحبني جدا بس انا مش مرتاح ولا حاسس انها نفس دماغي وحتي مش بحب اتكلم معاها في الفون وحاجات كتير
ومش عارف اسيبها ولا اكمل
  ","

   طب أنت مش عارف أنت عاوز إيه !
   
   أنا هعرف ازاي ؟
   
   أسوأ نمط بقابله على الإطلاق.
   
   عموما ما تبهدلش بنت الناس معاك .. هتفضل زي منت كده، اتركها سريعا بأرحم طريقة ممكنة .. لمن يستحقها.
  
"
74735,"
   كلمت واحد كان مشهور هنا لما كنت خاطب وقالي يمكن هي أحسن منك وخلاني اتردد واكمل بغض النظر عن اللي حصل بحترم الناس اللي بتساعد غيرهم بقرار صح وكلام واقعي
  ","

   الله يسعدك.
  
"
74736,"
   طب والي مش بيعرف يعمل أكل 🤦‍♀️؟
  ","

   يتعلم 😒
  
"
74737,"
   ما رديت عليا عندي المقدرة علي مساعدتها بس تجيب ايميله او بيتواصل معاها ازاي
  ","

   تسلم يا غالي 💚
   
   الموضوع تافه.
  
"
74738,"
   ايوة عادية جدا ومع اخواتي وهو قص صورتي حسبي الله ونعم الوكيل
  ","

   وعاملة أزمة ليه ؟!
   
   ودي حاجة يهددك بها أصلا !
   
   ده عيل عبيط.
   
   طنشي وما تبقيش أعبط منه.
   
   ويا ريت البنات يختصروا في موضوع الصور ده.
  
"
74739,"
   طب ازايانا نتأكد انك مش عامل لينا بلوك 🤔
  ","

   إنك تقتنع إني ما بعملش لحد بلوك ! 🤦🏻‍♂️
  
"
74740,"
   ومين الشخص ده بالنسبة لك يا شيخ محمد
  ","

   أكتر من واحد !
   
   لا حرمتهم .. قريبهم وبعيدهم.
  
"
74741,"
   خطيبي بيبعتلي الله يسامحك انا زعلان علي نفسي وكلام من كده عشان مش عايزه اكمل معاه ومش مرتاحه هو كويس لكن مش فاهمني خالص دماغه في حته تانيه وانا مقدرتش احبه زي ما حبني مع اننا هما ٣ شهور خطوبه هو انا كده فعلا غلطت في حقه عشان مش قادره اضغط علي نفسي واكمل هو انا كده ظلمته فعلا 
ارجوك رد عليا
  ","

   قرارك صحيح .. ومعدتيش تسمحيله يبعتلك حاجة.
   
   عوضه الله خيرا منك له .. وعوضك خيرا منه لك.
  
"
74742,"
   ف أول مرة رؤيا كان على سفر ف كنا عاملين أكل، ف لقيته بيقولي أنت اللي عاملة الأكل؟ اصله جميل😌😂
  ","

   لا .. ده يقعد مكاني بأه !
  
"
74743,"
   أستاذ محمد منفصلة وبيتقدم لي ناس معاه طفل او طفلة كدا يعني وانا بخاف من الرجوع لطليقته خصوصا ان في حلقة وصل وكدا بترعب من كدا اقبل؟ولا لا؟
  ","

   لو مناسب وافقي !
   
   بس حطي في حساباتك دوما احتمال عودته لمطلقته.
  
"
74744,"
   حضرتك سمعت عن الزياره الي ب300 ريال ده حقيقي فعلا ولا لا ؟
  ","

   مش الزيارة !
   
   الكلام الأكيد الآن عن العمرة .. لغوا الألفين ريال لما بعد تأشيرة العمرة الأولى ..
   
   ووحدوها 300 ريال كل عمرة.
   
   كويس جدا .. الحمد لله ..
   
   وعقبال الزيارات ورسوم المرافقين .. يا رب.
  
"
74745,"
   شيخ محمد رأيي متوقف علي حضرتك فيه واحد عايز يتقدم قريب صاحبتي شاف صوري وشوفت صوراووعرفنا حاجات بسيطه عن بعض .. بس هو عايز يتكلم معايا شات الاول علشان يشوف طريقتي واسلوبي وكدا، وانا مش مقتنعه بلكلام دا رأي حضرتك اعمل ايه ؟؟ انا مش مياله اوي ولا عايزه فكرة الجواز دلوقتي بس بدي لنفسي فرصه لعله يكون خير
  ","

   يعرف أسلوبك في بيتكم .. لما يتقدم.
  
"
74746,"
   اسوأ شعور ؟
  ","

   ظلم الأقربين !
   
   اضطرارك للدفاع والتبرير أمام من كنت تظن أنك لست بحاجة معهم لمثل هذا.
  
"
74747,"
   انا و خطيبة كويسين الحمد لله بس مامته صعبة اوى و أهلى عاوزين نفركش عشان مامته و انا مش موافقة على كده اعمل ايه؟
  ","

   لو عيشتكم هتكون منفصلة عنها (ويا ريت بعيد، مش في نفس البيت) .. والولد كويس وشخصيته قوية = اتمسكوا ببعض.
  
"
74748,"
   انا شخص تاني مش نفس الشخص حتي لا نظلم صاحب ال Q الاصلي
  ","

   هو أنت متخيل هيكون عندي شك واحد في المية إن ده من صاحب السؤال الأصلي وهجاوبه كده !
   
   طبعا متأكد إنه مش صاحب السؤال ..
   
   عارف ليه ؟
   
   لأن الألم بيهذبنا .. الوجع بيزين صاحبه برحمة .. بيكون ممتن بها لأي حد يقدم له حاجة .. الصبر بيحجبه عن إنه يقول لحد:  لو أنت مكاني !
   
   بالعكس .. في عز ابتلائنا بتلاقينا نسأل ربنا العافية، وفي نفس الوقت بنقول:  ربنا ما يكتبهاش على حد.
   
   ربنا يصبرهم ويعوضهم ويأجرهم كل خير ..
   
   وأنا عموما شاكر درس اللطف السريع اللي ضربته في حرصك على ألا يظلم غيرك بفعلك.
   
   وما تزعلش من إجابتي عليك .. لأن سؤالك مؤذي فعلا وما ينفعش تقوله لحد.
   
   وفقك الله .. وغفر لي ولك.
  
"
74749,"
   هو انت لو ابنك مات يا شيخ ربنا يحفظهولك يعني هتقول كده برضو
  ","

   أنا مقدر إن مقصدك من السؤال مش وحش .. بس دي اسمها وقاحة !
   
   درس تتعلمه في حياتك، ما تبقاش مدبّ .. وتعرف إيه يتقال وإيه ما يتقالش.
   
   وبعد ..
   
   المؤمن ما يقولش غير كده .. بأن ده شرعنا وديننا الذي يهبنا ذلك الثبات عند الابتلاءات ..
   
   نواسي وننصح !
   
   لكننا في الوقت نفسه نسأل الله العافية والسلامة؛ لأننا ضعفاء .. ولا نضمن هل نثبت ونصبر ونعمل بما كنا ننصح به الناس .. أم نسقط !
   
   عموما .. أنا ابتليت في حياتي بحاجات كتير جدا مما أنصحكم بها .. ابتليت في حاجات مكنتش أتخيل أن أبتلى بها ..
   
   وأرجو الله العظيم أن يكون فعلي أبلغ من قولي.
   
   وأسأله تمام العافية ودوامها .. لي ولأولادي .. ولأولاد المسلمين.
  
"
74750,"
   هو إيه علاقة الرجال بالمحشي يا شيخنا؟
فيه أكل تاني غيره يعني!
  ","

   زي ما فيه أصحاب كتير .. بس واحد بس هو اللي وجوده يغير المود، ويخلي للحياة طعم مختلف ! 😁
  
"
74751,"
   واللي خطيبها مسافر هيقولها إيه؟ 😭
  ","

   وحشني المحشي بتاعكم !
   
   بسيطة أهي
  
"
74752,"
   يا شيخ محمد فيه شخص سرق صورتي من الاكونت بتاعي وهددني لو متكلمش معاه هينزلها على اكونته ورفضت وفعلاً نزلها اتصرف ازاي؟؟  ارجو الرد
  ","

   صورة عادية يعني ناشراها للناس ؟
  
"
74753,"
   لأني كنت محتاجه أساعد بابا واشتغلت فترة في المطعم ( الكيدز اريا ) وكان مديري هناك وعارفه تعاملاته وأخلاقه وبالمناسبة عمره ما كلمني انا ، كلم أخويا من غير ما يوجهلي كلام
  ","

   تمام !
   
   اتناقشي مع بابا، وشوفي مين مقتنع معاك في العيلة تقدروا تقنعوه سوا.
   
   لو محصلش = ارضي وفوضي أمرك لله .. ويجيك الأحسن بإذن الله.
  
"
74754,"
   حصل واللي كنت هموت عليه مرمي على رجلي😃
  ","
  👍
  "
74755,"
   شيخ انا نفسى اشترى ايفون اوى بس ده مستحيل حاليا لان اهلى مش قادرين 
ينفع افضل ادعى بيه ؟
  ","

   ربنا يرزقك به، ويسعدك ويرضيك.
   
   صدقني (وبعد طول تجارب) فرحتك وانبهارك بالحاجة بيكون في الأول .. بعد كده بيتحول لحاجة عادية جدا .. فارفق بنفسك عموما.
  
"
74756,"
   إيه فكره حضرتك في إن تعدد الزوجات ابتلاء أنا بصرآحه مستغرب حضرتك جداا
  ","

   ما هو أنت لو مش فاهم إنه ابتلاء للمرأة واختبار للرجل = تبقى محتاج تستغرب نفسك .. مش تستغربني أنا !
  
"
74757,"
   اتقدملي مدير مطعم ( كذا مطعم ) بابا من غير ما يعرف اي تفاصيل عنه قال مدير مطعم يعني شغال ايه يعني، معندناش بنات للجواز ، انا في طب بس شايفه طالما أن الإنسان عنده كارير ناجح فيه دا كافي ( الي جانب أخلاقه يعني ) وموافقه عليه .. انا كده غلط ؟
  ","

   وأنت تعرفي عنه إيه يخليك موافقة ومتحمسة كده ؟!
   
   مش بقلل من مهنته خالص .. مستغرب موقفك بس.
  
"
74758,"
   دي مش علامه غضب من ربنا انه يحرمني لذه الطاعه اصل قرات قبل كده اني لو كنت عملت حاجه كويسه كان زماني عندي خشوع
  ","

   الكلام ده مما يجري على ألسن جهلة الوعاظ، يضحك عليكم الشيطان به ليصدكم عن الطاعة !
   
   أنت دورك تجاهد وتسعى ..
   
   وما دمت تجاهد فأنت بخير.
  
"
74759,"
   ابني مات يا شيخ
  ","

   أبشر بأجر اصطفاك الله له .. لا تبلغه بصلاة ولا صيام ولا صدقات !
   
   أبشر ببيت في الجنة اسمه بيت الحمد.
   
   كان هيعيش معاك أد إيه ؟!
   
   ثلاثين - أربعين - ستين سنة ؟
   
   ادخره الله لكم في خلود مقيم .. بلا خوف ولا فراق ..
   
   اصبروا واحتسبوا .. عظم الله أجركم.
  
"
74760,"
   حتي لو طال الوقت
  ","

   حتى لو ظللت طوال عمرك تجاهد ..
  
"
74761,"
   بصلي بقالي كتير بس معنديش خشوع خالص ودي حاجه مزعلني جدا 
كده ربنا غضبان عليا !
  ","

   اثبت على الصلاة .. ويأتيك الخشوع بإذن الله.
  
"
74762,"
   طب نبعت السؤال كم مره ونعرف منين انك مش عاوز ترد عليه ؟! منعا للمضايقه 😅
  ","
  3
  "
74763,"
   كيف هي الجنة إذاً؟ اللهمَّ إنا نسألك من فضلك
  ","

   واحد حبيبي كان في سويسرا من كم يوم !
   
   بيقول كنا في وادي أخضر وفوجئ بزوجته فتحت في العييط ..
   
   مالك ؟
   
   مفيش (كالعادة 😁)
   
   طب تعبانة، حاجة زعلتك، فيك شي ؟
   
   قالت له:  لا ..
   
   "" بس لو هذه الدنيا .. أجل كيف بتكون الجنة ! ""
   
   وعظني والله.
  
"
74764,"
   هو بصراحة اكرمنى كتير و صبر على مشاكل الحمل عندى و ماقصر و صرف كتير و عمال يحايل فيا مرة علشان يخلف و مرة علشان كذا ، هو زوج مثالى و متمسك بيا بس خايفة علشان هو بيحبها و مش قادرة اوافقه ، حاسة إنى بدفع تمن إنى اخدته منها و هى جارتى و حتى ما كلمتهاش و قفلت السكك بينهم و الله تعبت يا شيخ
  ","

   اسمعي كلامي وبإذن الله مش هتندمي.
   
   أنا مقدر والله موقفك وشعورك ..
   
   ابتلاء .. وربنا معوضك خير بإذنه.
   
   اقرئي ده هيساعدك:
   

    https://m.facebook.com/story.php?story_fbid=1636526893093816&id=100002095644279&sfnsn=mo
   

"
74765,"
   يارب ترد عليا يا شيخ
زوجى عاوز يتزوج من اللى كان بيحبها و اهلها رفضوه وهى دلوقتي مطلقة و إحنا عندنا بنت و لما جيت اقوله لسة ما نسيتها قالى أنتى كنتى عارفة و وافقتى بيا و ما ناقشتينى فى الموضوع و أنا ما كذبت عليكى و ما قصرت معاكى ولا عمرى هاقصر معاكى انتى مراتى و ام بنتى و على رأسى ، أنا هتجنن بجد
  ","

   الله المستعان !
   
   لا أقدر ألومه .. ولا أقدر آجي عليك ..
   
   رده بس اللي وحش .. وكان يقدر يطيب خاطرك بطريقة أحسن من كده .. مش ذنبك إنك كنت كريمة معاه وقلت اللي فات مات !
   
   لكنه لم يمت ..
   
   الأمر إليك ..
   
   بس نصيحتي تحافظي على بيتك وتعتبريه ابتلاء !
   
   يا يطلع رجل نبيل ويقدر لك هذه التضحية ويزيد في إكرامك، وتمشي الدنيا .. يا تتبين له الحقائق حين يصطدم حبه بأرض الواقع، ويعرف إن أكبر نعمة في حياته أنت.
  
"
74766,"
   دي تاسع مره اسال حضرتك ومتردش
  ","

   جرب العاشرة كده !
  
"
74767,"
   هل هناك أي كتاب كان له تأثير كبير عليك أو غير في حياتك؟
  ","

   كتب الشيخ على الطنطاوي (المذكرات بالذات) .. كتب الأستاذ عبدالوهاب مطاوع.
  
"
74768,"
   اجب عن سؤالي المحرج
  ","

   اللي بتعمله ده مصيبة وضرر صحي بالغ !
  
"
74769,"
   هو سؤال بايخ.. بس هو ايه الكلام الحلو المسموح الشاب يقوله لخطيبته ؟؟
  ","

   تسلم إيدك .. المحشي تحفة.
  
"
74770,"
   طب رد باي ايموشن بالله طمني انا بلووك ولا لا؟
  ","

   مفيش بلوك.
  
"
74771,"
   اوفر ازاى ياشيخ ، مالموضوع ممكن يتطور لحاجات تانية مش صح ..
  ","

   الكلام لحاجة وبحدود بيكون مؤقت وخلاص !
   
   أفورتكن بأه بتعكس عدم ثقتكن في أنفسكن .. وتقلبوها نكد بدون داعي .. وممكن أنتم اللي تكبروها في دماغ الرجل أصلا.
   
   المشكلة إن كثيرات منكن لو بذلن في الاهتمام بأزواجهن نصف المجهود والطاقة التي يبذلنها في الرقابة والحراسة وفرض السيطرة = كان كثير جدا من الحالات اتحلت مشاكلهم.
  
"
74772,"
   مش عايز تشتري الايفون الجديد 😇
  ","

   الحمد لله .. متكيف مع ال S 10 !
  
"
74773,"
   ارجو من الله انك ترد يا شيخ
زوجي مدرس واحنا في السعوديه وحصلت بينا مشكله دلوقت لانه بقاله فتره بيتكلم مع ولية امر مدرسه زيه في امور تخص العمل وهي بتاخد رايه في حاجات في شغلها اللي خلاني اعمل مشكله انها النهارده بتساله في رسائل صوتيه وده عصبني وخلاني ازعله وعاوزه امنعه يكلمها تاني ويعمل بلوك مين صح؟؟
  ","

   ما دام الكلام لحاجة وبأدب = يبقى أنت أوفر.
  
"
74774,"
   و حتي لو حضرتك م رديتش مجرد الفضفضه و هنا بالذات بتريح :))
  ","
  🌷
  "
74775,"
   انا خلاص فقدت الامل انك ممكن ترد عليا في يوم من الايام
  ","

   خد هنا رايح فين !
  
"
74776,"
   طب و الحظاظة يا شيخ؟ غصب عننا ده اسمها لكن مش مقصود بيها جلب الحظ ابدا، و لو غلط و كان خطيبي هو اللي لبسها و صعب اعدل عليه عشان عدلت في حاجات تانية و كدة حصدمه اوي ، اعمل ايه؟
  ","

   مفيش مشكلة.
  
"
74777,"
   ممكن يتابع صفحة واعي يا مولانا علي الفيس بوك كويسة جدا جدا وبتساعد الشباب في الإقلاع عنها
  ","
  ….
  "
74778,"
   عشان صاحباتها شايفين أن نفس البلد مش كويس ، مع انها مدينة مش قرية
  ","

   أنت صح !
   
   بس فهمها بالهداوة.
  
"
74779,"
   غ س ممكن تكون من بلد صغيرة وحابة تعمله في حتة احسن
  ","

   هي الفرحة بالحتة ولا إنك تكون بين أهلك وناسك ؟
  
"
74780,"
   يا شيخي الفاضل أنا مدمن إباحية وحاجات زباله من دي وبقرف من نفسي والله وبقول مش هتفرج ومش هعمل حاجه وبرجع مره تانيه حسيت اني أداة كده مش عارف اتحكم في نفسي وفي نفس الوقت خايف من الموت الفاجأه فو لو عندك حل يقضي تماما علي الموضوع ده قولي
  ","

   تابع مع أخينا
   
    @abokhattabb2
   

"
74781,"
   انا وخطيبتي من نفس البلد ، انا واهلي عاوزين نعمل الفرح ف نفس البلد ، وخطيبتي عاوزاه ف مكان تاني وزعلت واتخاصمنا فترة ورجعنا اتكلمنا بس بتقولي عمري ما هنسالك الموقف ده !!
هو انا كده غلط؟؟
  ","

   مكان تاني ليه ؟
  
"
74782,"
   ليه
  ","

   عشان ما ينفعش نقول إلا اللي هنقدر عليه !
  
"
74783,"
   مساحه...
  ","

   يا ريت مساحة زي دي 😃
  
"
74784,"
   قول كلمة لشحص عزيز عليك نفسك تقولهاله.. المايك مع حضرتك🎤
  ","

   مش كل اللي نفسنا فيه ينفع يتقال !
  
"
74785,"
   مرحبا بكم في مأرز الايمان و مهاجر خير الانام جمعه مباركه يخطب فيها الشيخ على الحذيفي
  ","

   لا حرمنا صحبة الكرام.
  
"
74786,"
   ما الذهب الأبيض دا هو البلاتين!
  ","

   لأ !
   
   دي معلومة خاطئة منتشرة.
  
"
74787,"
   تنجستين عادي؟
  ","

   عادي.
   
   المحظور هو الذهب (أصفر وأبيض).
  
"
74788,"
   هل لو شاب لبس خاتم بغرض الزينة حرام ياشيخنا؟؟؟
  ","

   لأ .. ما دام من فضة .. أو بلاتين لو حالته حلوة 😁
   
   وأنا من عشّاق الخواتم من صغري ..
  
"
74789,"
   نعمل اية في احساسنا بالفشل ؟ 😔
  ","

   نتقبله .. ونتجاوزه .. ونحوله لطاقة تدفعنا للقيام من جديد.
  
"
74790,"
   كيفَ حالكَ يا شيخنا؟، أشعر بأنك لست بخير ولكن قلت لأطمئن!
  ","

   الحمد لله رب العالمين ..
   
   أنا بخير ونعمة وفضل من الله.
   
   راض .. طامع .. مستبشر ..
   
   في طريقي الآن لطيبة الطيّبة ومنها لمكة الجلال ..
   
   اللهم صلاح الحال والبال.
   
   (هدعيلكم كلكم بإذن الله).
  
"
74791,"
   ازاي اكون انسانة زاهدة في الدنيا؟
  ","

   ألا تفرح إن زاد ما عندك .. وألا تحزن إن نقص !
   
   هذه حقيقة الزهد.
   
   لكن الإنسان الطبيعي بيفرح وبيحزن !
   
   فالمعنى:
   
   ألا تفرح فرح كبر وبطر .. وألا تحزن حزن سخط وضجر.
  
"
74792,"
   محتاجين اللي يقوينا ع الدنيا
  ","

   حولنا وقوتنا بمن خلقها !
   
   سبحانه وبحمده ..
   
   ألقاكم يا صحبة الجنة 💚
  
"
74793,"
   طب نعمل ايه عشان منبقاض ضعفاء
  ","

   ما تسمحوش لحد يبتزكم !
   
   ما تستمروش في علاقات بتستنزفكم.
  
"
74794,"
   بعد ما اتقدم لأهلي و رفضوه لأنه طالب , قولتله هستناك و بعدنا عن بعض , بس جه بعدها بفترة قالي معلش احنا مش نافعين لبعض و انسيني و كلمني بطريقة قاسية جدا 💔بعترف اني غلطت لما كلمته , بس مش عارفة انساه و لا عارفة اعمل ايه 💔
  ","

   ومحدش هيعرف يساعدك ما دمت مش عارفة .. للأسف !
  
"
74795,"
   ياشيخ هو حضرتك بتختار رسائل معينه وترد عليها والباقى مش بترد عليه ليه
  ","

   تقدر ترد على عشر أسئلة في الدقيقة ؟!
  
"
74796,"
   احكلنا عن موقف مضحك مثلا او موقف عمرك ماهتنساه او اي حاجه
  ","

   الرياض وكل ما فيها .. عمري ما هنساها !
  
"
74797,"
   يا شيخنا انا مريت بعلاقه قبل كدة كانت شات بس . وقت ما اتخطب خطيبي ليه الحق أن يعرف عن الماضي ده ولا لا ! 
ولو لا هو لو عرف من برا اعمل ايه !
  ","

   https://m.facebook.com/story.php?story_fbid=2341513719261793&id=100002095644279&sfnsn=mo
  
"
74798,"
   عيشني ف وهم اني ظلمته
مش قادره اتخلص منه
بقالي 3شهور عياط
نفسي ربنا يبعتلي اشاره واحده بس اني مش ظالمه ومش هدخل النار بسببه
يارب فك كربي انا تعبت والله وعيني راحت من العياط
  ","

   هو مريض !
   
   وأنت بضعفك ده هتبقي أمرض منه.
  
"
74799,"
   حضرتك قولت قبل كده علي كتب للثقافة للبنات قبل الزواج ممكن تقول اسمها تاني؟
  ","

   ألف باء فراش زوجية.
  
"
74800,"
   للاسف هما بيدخلوا الباب ده من باب الثقافه بس بتتحول لادمان لدرجه انهم مش بيرضوا بالعلاقات الطبيعيه و بتبقي سبب سخط علي حياتهم الزوجيه فيما بعد
  ","

   بالضبط.
   
   مع العلم أنها لا تصلح حتى للثقافة لأنها تمثيل وخدع ومبالغات غير واقعية.
  
"
74801,"
   ياأبا أنس 
هو ان مفيش حد بيتقدملى وشايفه كل اللى حواليا بيتخطبوا ويتجوزوا ربنا يسعدهم جميعا يارب 
بس دا واجعنى اووى وتاعب نفسيتى ،غلطانه كده؟؟
  ","

   مجرد الألم محدش يلومك عليه !
   
   لكن اصبري وعيشي حياتك وسيبيها لله ..
   
   نصيبك هيجيلك.
  
"
74802,"
   كتاب دماغك تحت تأثير الاباحية
كتاب اكتر من رائع، لسة مخلصتوش بس نبهني لحاجات كتير جدًا وبتساعدني في التعافي الحمدلله
دعواتك ياشيخ.
  ","
  ….
  "
74803,"
   طيب اومال الثقافه الجنسيه تتاخد منين خصوصا ان الاهل مش بيتكلموا ف المواضيع دى غالبا ..وصعب يكون كتاب طريقته مبسطه ف الموضوع ده
  ","

   ياما كتب طريقتها مبسطة !
   
   بتفهمك بس ..
   
   لكن من الآخر الزواج هو الطريق الوحيد لفهم هذا الأمر؛ بتكراره ..
   
   يعني بعد خمس سنين مثلا بيضحك على نفسه كان ازاي في أول سنة وهكذا !
   
   وما يغركش .. الكل بيكون كده .. حتى اللي فاكر إنه مقطع السمكة وديلها !
   
   وأما تلك الوساخات فلم تكن يوما مصدرا للثقافة.
  
"
74804,"
   تقدم لي شاب ع خلق ودين وقبلت
دلوقتي واحده  قريبتي بتقولي دا اتقدم لبنت بنتي والتانيه اتقولي اتقدم لأختي
انا استشرت واستخرت والحمد لله قبلت
لكن كلامهم تاعب نفسيتي
هيا الناس كدا ليه
وبيقولولي ليه اصلا
  ","

   تعرفي كيد النساء ؟!
   
   هو ده.
   
   طنشي خالص لو الولد كويس فعلا.
  
"
74805,"
   23 سنه عندى فراغ عاطفى ومعروض عليا علاقات من زمايل ليا كتير وانا مش عاوزه القرف ده بس اهلى رافضيين خطوبتى غير بعد الدراسه وناس مناسبه وانا مضايقه اعمل ايه والله حاسه هضعف وهكلم ولد
  ","

   ما تضعفي ولا أنت حرة !
   
   واحد عارف إن النار هتحرقه .. وبيقول هرمي نفسي ..
   
   هنعمله إيه ؟!
   
   احنا دورنا هنا نقول احذروا دي نار ..
   
   والهداية بيد الله.
   
   وعشان مكونش جاي عليك ..
   
   شعورك بالفراغ والاحتياج طبيعي جدا ومتفهم جدا .. لكن عمره ما هيكون مبرر إنك تتركي نفسك للوحل !
   
   جاهدي واثبتي واصبري .. وأبشري ..
  
"
74806,"
   خطييي (مكتوب كتابنا) لما بنتكلم عن اسامي ابنائنا بإذن الله بيقول هيسمي ع اسم والدته ومصمم جدا يعني عمره ما هيغير رأيه وبالنسبه لي اسمها قديم شويه وأنا طول عمري بحلم بإسم بنتي ده يبقي إختياري أو شئ جديدوفعلا الموضوع ده أزمه كل أما افكر فيه بنزعج جدا وبقعد أعيط مش عارفه اتقبل الأمر إزاي أو اقنعه ازاي
  ","

   ابقي دلعيها .. وبإذن الله تخاويها والمرة الجاية على مزاجك !
   
   ما تسبقيش بالنكد الله يرضى عنك ..
   
   الله أعلم إيه اللي هيكون.
  
"
74807,"
   سلام عليكم
أنا عايش في الكويت فيه شيعه هنا
بقرأ عنهم  عارف أنهم مش صح فيه حاجات بلاقيها في كتب عندنا فيها خلاف او عندهم دليل عليها مثل زواج المتعة والمسيار
وتبرير بعضنا أن قتلة الحسين مثل يزيد  من عظماء الإسلام مش مقتنع بيه خايف
 أعمل إيه يا أبا أنس
  ","

   تعامل بأدب واحترام وبس.
   
   واقرأ في حاجة تنفعك وتحسن علاقتك بالله وتعرفك عنه وعن رسوله.
  
"
74808,"
   ي شيخنا 
لو رفضت الشخص اللي بحبه عشان مش هقدر اسيب بلدي واعيش ف بلده ..دي حاجه صعبه عليا جدا جدا يبقي انا مش كويسه؟
  ","

   حقك !
   
   بس ما تقوليش بحبه.
   
   أنتم بتوهموا وتظلموا نفسكم والله.
  
"
74809,"
   بكلمك عشان تدعيلي فعلا ان ربنا يقدر لي الخير و يعوضني خيرا اتقيت الله فيها و طرقت الباب و الحمد لله .. راضي جدا عن نفسي و ان كانت في نفسي حزن ان فقدت حد كويس او حسبته كذلك يعني و ربنا يوفقها و يرزقها الخير
  ","

   أنا حبيتك وفخور بصدقك !
   
   وهدعيلك بإذن الله ..
   
   روق وأبشر.
  
"
74810,"
   ابتسامتك فى وجه اخيك صدقه حتى لو ما بصتش
  ","

   صدقة .. لكن في وجه الأجانب عنك فتنة !
   
   أنا مش من بتوع الأفورة .. ولا بقول تبقوا مخشبين وقللات الذوق ..
   
   لكن في نفس الوقت اللطف اللي زايد عن حده وماله داعي = عدمه أسلم.
  
"
74811,"
   انا صاحب السؤال ... رفضوا الحمد لله علي كل حال
  ","

   ولا يهمك حبيبي !
   
   قد وفيت وعملت اللي تقدر عليه .. رجلا صادقا ..
   
   تجاوز وكمل طريقك .. وربنا يرزقك الأفضل والأنسب بإذنه.
  
"
74812,"
   خطيبى شايف ان تعاملى مع الميلز اوفر ودة عشان ممكن ابتسم لصاحب المحل وانا بدفعله فلوس مثلا وبقوله شكرا او انى اقول لشكرا للتاكسى وانا نازلة ! او حتى لاى حد بيعملى اى خدمة شايف انى المفروض مبتسمش واتعامل ب no emotion ع حد تعبيره !! هل هو اوفر ولا انا اللى غلط لان الغيرة دى تعبتنى بجد واتخنقت
  ","

   شكرا = مسموح.
   
   ابتسامة = لأ.
  
"
74813,"
   انا صاحبة الحلم لو حابب ترد رد هنا الله يكرمك🙂
  ","

   هو حضرتك مقلتيش حاجة !
   
   لكن حاضر ..
   
   ربنا يوفقك ويفرج عنك.
  
"
74814,"
   هو الواحد لما يحب ان يتزوج زوج صالح ومستريح ماديا يبقا كدة ربنا مش هايحبوا وربنا بيقول خذوهم فقرا يغنيهم الله
  ","

   ربنا بيقول:  "" إن يكونوا فقراء يغنهم الله من فضله "" !
   
   لكن اللي شايفة نفسها عايزة مستوى مادي معين = حقها.
   
   المهم تكون عارفة إن مفيش حاجة كاملة.
  
"
74815,"
   أنا مخنوقه اوي قولي كلمه تواسيني
  ","

   قومي صلي وادعي !
   
   تجدين في السجود حقيقة المواساة .. إن صدقت.
  
"
74816,"
   الافلام الجنسيه ايه اضرارها وفوائدها لغير المتزوجين ارجو الرد
  ","

   مفيش فوائد.
   
   ولا حتى ثقافة وتعليم ووهم من ده .. بصرف النظر عن الحرمة.
   
   كلها صناعة وخدع .. وهم نفسهم مش بيعملوا ده في الواقع.
   
   وييجي الساذج عايز يطبق القرف ده بعد زواجه .. فلا بيعرف ولا بيرضى !
   
   مرض .. الله يحفظنا، ويعافي كل مبتلى.
  
"
74817,"
   هفرح اوي لو رديت عليا 
بالله عليك ادعيلي نرجع لبعض و نتجوز علي خير كنا مخطوبين وفركشنا ومحتاجين معجزه بالله عليك محتاجه اي دعوه عشان تعبانه جداً
  ","

   الله يكتب لك الخير كله .. حيث كان.
  
"
74818,"
   هل تعتقد أنك تغيرت في السنة الأخيرة؟ كيف؟
  ","

   تغيرت بس !
   
   طمعي في الله يا آسك أن يكون كل ما لقيته فيها وما قبلها = تهيئة خير لقادم آمن ..
   
   آمين.
  
"
74819,"
   بكرا ""9.9.2019"" 💙💤
اخر يوم بمر مميز بهالسنين
لان ماعاد يجي 20.20.2020
ولا 21.21.2021

- لِيَكُن مختلف ☹💛
  ","

   بجد !
   
   طب يلا ننام بأه 😃
   
   ألقاكم يا صحبة الجنة 💚
  
"
74820,"
   لمَّا بَدَا لِيَ أنَّ قلبَكِ مَلَّنِي . . وعَلِمتُ أنَّ هُنَاكَ ما لا أعلَمُ

أقسَمتُ ألَّا أُورِدَ اسمَكِ في فمِي . . لَكِنَّنِي قد كنتُ بِاسْمِكِ أُقسِمُ
  ","

   ليس قلبي بالملول لكنني .. بالفراق النبيل لما أحب مهشمُ
   
   وما يضير الاسم هجر القسمِ .. ما دام وصلي للذكرى دائمُ !
  
"
74821,"
   وتضيع كثير من البيوت بين رجال لا يعرفون حقيقة الرجولة الرحيمة .. ونساء متمردات على ضعف ‍الأنوثة الجميل ! "" من أجمل ما قرأت لك أستاذنا
  ","

   الله !
   
   الناس المذاكرة 🌹
  
"
74822,"
   يا ابو انس هل عيب على الشخص تكرار التقدم لخطبة شخص ما هل هذا يقلل من الشخص واللة لا نحمل فى قلوبنا لهم الا الحب
  ","

   مش عيب !
   
   بس في نفس الوقت لازم تعرف متى تأخذ قرار الانسحاب بلا عودة.
  
"
74823,"
   ياشيخ انا كنت بحب شخص واتفقنا انه مافيش كلام ودلوقتي انا تقدملي عريس كويس محترم جدا وذو خلق وأهلي موفقين عليه وانا صليت استخارة وحسيت براحة 
اعمل أي أرجوك ترد لو سمحت
  ","

   وافقي على المتقدم.
   
   (وعشان بكائيات اللي هيقولوا الولد والوعد وبلا بلا بلااا ..
   
   فهو كمان مش ملزم ناحيتها بحاجة .. ووارد جدا يلاقي الأحسن ويروح له، وساعتها خسارتها هتكون أكبر لما تضيع فرص ممكن تكون أفضل .. ثم ده درس لكم ما تتعلقوش بحاجة قبل أوانها وتعيشوا المرحلة كما هي .. ثم كونها ارتاحت ومالت وبتسأل يبقى لازم توافق على المتقدم لها بلا تردد، وتنسى الوهم اللي فات كأن لم يكن).
  
"
74824,"
   الف شكرا لحضرتك الانهارده ربنا اختبارني  بس وحصل موقف قولت للشخص اللي كان طالب يتكلم معايا ويفتح علاقه قولتله لاء مش هرخص نفسي واغضب ربنا عشان واحد زيك
  ","

   عاش 👍
  
"
74825,"
   يصح إني أسأل خطيبي عن سبب فسخ خطوبته/خطوباته القديمة ولا أخليني في الواقع بتاعي و أكتشف شخصيته بنفسي بدون ذكر القديم أحسن؟
  ","

   خدي ملخص يفهمك بس خطوط عريضة.
  
"
74826,"
   الحمدلله يا ابو أنس حضرتك مرتاح اكتر في الردود اليوم يارب دايما لا يعكر مزاجك شئ
  ","

   الله يسعدكم ويجبر خاطركم ..
   
   أنا فعلا بستغرب بتكشفوني ازاي !
   
   لكن ده من نعمة ربنا علي فيكم الحقيقة.
   
   طامع في الله بخير الدارين قادم ..
   
   لنا جميعا ..
   
   آمين.
  
"
74827,"
   عايزه اقول لحضرتك ربنا يبارك فيك وكل احبابك .. بدخل هنا اقرأ مشاكل الناس واجابات حضرتك وحقيقي بستفاد جدا من تجارب غيري ربنا يجعله في ميزان حسناتك
وبالنسبه للبنات عايزه اقولهم انشفو شويه😂 ي اما باب البيت ي أما بلاش واحنا الكسبانين ف كل الحالات .. مقامنا عالي اوي🌻
اللهم الهدايه لنا جميعا والثبات
  ","

   الله يسعدك .. والجميع.
  
"
74828,"
   شيخنا خطيبي كويس جدا و يتقي الله و راجل مسؤول 
و بيحبني من زمان .. بس أنا كل يومين بحال يوم خايفه و يوم مستقرة و متهيألي ده عشان طباعنا أو اهتمامتنا مختلفه .. عادي و استعين بالله و أكمل و لا محتاجه اقف في رأيك ؟
  ","

   المواصفات اللي قلتيها نادرة .. نادرة جدا !
  
"
74829,"
   يا شيخ هو طبيعي ان خطيبي يسألني لابسه اي و ارد عليه اقول اي ؟
  ","

   مش مسموح السؤال ده .. عشان بيكون بعده عك تاني !
   
   قولي بلطف وحسم:
   
   من فضلك الأسئلة دي بعدين.
  
"
74830,"
   حضرتك انا متقدملي عريس وقعدت معاه والحمدلله في قبول لكن في مشكله وهي ان اهلي رافضينه ولكن بيقولولي ان الاختيار في الأول والآخر ليا 
رأي حضرتك ايه هل ارفض عشان أهلي ولا اعمل اي؟
  ","

   أهلك رافضينه ليه ؟
  
"
74831,"
   لو معجبه بولد اروح اقوله؟
  ","

   اسمعي ده يا بنت الناس:
   
   غلّي نفسك:
   

    https://www.facebook.com/m.atiia.soliman/videos/1305808432832332/
   

"
74832,"
   خد وقتك ف النسيان والحزن ومتخلهمش محور حياتك ،قضى واجباتك وعيش روتينك والحزن جزء منه مش كله واشغل نفسك بحاجات مفيدة انت بتحبها وان شاء الله هتنسى 
انا قعدت سنتين والحمدلله ربنا حنين علينا ورجعت ولا كأنى عرفت حد ف يوم
  ","

   فخور بقراءة مثل هذا .. هنا.
  
"
74833,"
   هو انا مش طبيعية انا كلمة الشيخ بتتردد ف دماغي اللي يفوتك فوتيه وانسى ورتبي حياتك ياجماعة سعادتنا وتحررنا من قيود احنا عملنها بنفسنا دي اول خيط التحرر من فكرت انك مش قادرة تنسى حد اسمعوا كلام الشيخ والله والله كلامه صحيح وهو الحل ماهما لفيتوا حترجعوا وتقولوا دة كلام صح نفسك اهم  الله يصلحله الحال♥️
  ","
  ….
  "
74834,"
   الله ينور عليك يا شيخ..و الله الحب أسمى من كلمات التعافى، الحب=الرضا و الموده و الأطمأنان لأن الطرف التاني بخير..حتي و إن لم يقدر المولي الأستمرار🌸
  ","

   هذه معان سماوية .. تتأذى بغبار الأوهام والتعدي والأنانية !
  
"
74835,"
   بس ليه اغلب الرجاله بيحبوا الست إللي تشيلهم هم كل حاجه 😂
  ","

   ما دي من أركان الأنوثة برضه !
   
   اللي تعرف تحسسه إنها ما تعرفش تعمل حاجة من غيره .. بدون ما تخنقه.
   
   ووقت الضرورة بتعرف تاخد قرار وتتصرف صح .. بدون ما تهمشه.
  
"
74836,"
   او محفوظة للابد 😂 ايهما اقرب 😂
  ","

   أسد فيه إيه !
  
"
74837,"
   ارجو الرد..  حبيبي مش قادر يبعد عني وقالي مش هبعد خالص بس اي حكم الكلام لو استمرينا في مع بعض كدا والمقابله والجلوس مع بعض ارجو الرد الصحيح مع حسن الشفقه ولو تكرم 🙏
  ","

   يعني متوقعة هقولك حلال ؟!
   
   وأظن المفروض تستحي من ربك ومن أهلك وأنت بتقولي حبيبي دي كأنك يعني متجوزاه بقالك سنتين !
   
   وهو مع أول مطب هيديك الوداع المتين.
   
   وتيجي تعيطي وتقولي خاني واحنا كنا متفقين.
   
   عموما ده مش حب .. ولا دي علاقة صحيحة ..
   
   ده عك .. أرجو تفوقي منه قريب.
  
"
74838,"
   هي الجدعنة تنافي الانوثة يا شيخ ؟!
  ","

   للأنوثة أركان كثيرة !
   
   والجدعنة مركزها.
   
   تلك التي تسند وتستر ويعتمد عليها وقت الضرورة = أجمل النساء.
  
"
74839,"
   غ. س وإن لم يكن وهم؟
فماذا بعد.
  ","

   الحب الذي هو حب = جنة لصاحبه !
   
   روح تبث فيه الروح .. وقوة تضاعف فيه الطاقة ..
   
   وسعد يضع على كاهله مسؤولية الإسعاد !
   
   ويمضي نبيلا نظيفا .. يبتسم للذكرى .. أو يوفي للواقع.
   
   الحب الذي هو حب لن يكون بحاجة لمثل هذه الأسئلة؛ لأن طريقة واضح .. هو أوضح الإجابات على الحقيقة.
  
"
74840,"
   شيخ هوه طبيعي اكون ٢١سنه و عمري م حبيت واحد و اتمنيته مثلا.. ولو حد عبر بحبه ليا بتضايق جدا..
  ","

   أنت في نعمة !
   
   حافظي عليها ..
   
   مشاعرك محفوظة لما يليق بها.
  
"
74841,"
   والدي كان محذر أمي قبل الزواج إنه وقت العصبيه مبيشفش قدامه حتي ع جدتي ، لكن بعد الزواج و هي بدافع عن أخواتي ف وقت عصبيته و بتدخل كان بيأخذ بعضه و يمشي ، ف أعتقد الحب بيصنع المعجزات😄
  ","
  ….
  "
74842,"
   غ.س هو ممكن اصلا التعافي من الحب !
  ","

   يا سيدي غالب ما ترى هنا مجرد وهم .. عذبوا في سجنه قلوبهم واستنزفوا أرواحهم وأضاعوا أيامهم !
  
"
74843,"
   لو عريس محترم وخريج كليه كويسه وبيشتغل في مكان محترم..  لكنه مش مهتم بامور السياسة ولا الثورة مثلا ولا بيحب يقرا..  وانا بهتم جدا بمخ وراي وثقافة اللي قدامي..  هل دا ممكن ياثر؟
  ","

   مش هيأثر لما تعقلي أنت بإذن الله !
  
"
74844,"
   قولي يا شيخ .. اعرف ازاي اني تعافيت من حبي لشخص ونهاية قصة ..
  ","

   لو لقيت نفسك مستعد لتجربة جديدة .. بلا مقارنات !
  
"
74845,"
   بحط نفسي في مقارنة مع اعز اصحابي ، وبتمنى أكون أفضل .. هل دي أنانية ؟
مع العلم إنى كاره ده وبيحصل غصب عني .. وانا والله بحب صاحبي ده وبتمناله الخير دايما .. تعبان نفسيا فارفق بي في الرد 😥
  ","

   هذه منافسة محمودة !
   
   ما دامت في الخير .. وما دمت لا تتمنى له شرا ..
   
   بس انتبه لعدم تحميل نفسك فوق طاقتها.
  
"
74846,"
   خطيبي فمرة قالي انه ضرب اخته قلم عخدها من زمان يعني لسبب ما وقلي بالمناسبة يعني ان ايده سابقه لسانه وان احاول مازعلهوش يعني اما نتجوز واما يبقا متعصب ابعد عنه وكده هل ده سبب يخليني افشكل ؟ انه بيمد ايده ع بنت يعني؟ علما باننا بنحب بعض ان وهو كويس من كل الجوانب واهله كويسين ومحترمين وبيحبوني وشاريني!
  ","

   هو يضبط عصبيته .. وأنت ما تعصبيهوش !
   
   بس فهميه إن موضوع الضرب مش مقبول ..
   
   وما دام كويس = تمشي أموركم بإذن الله.
  
"
74847,"
   طب ازاى ننسي حد حبيناه؟
  ","

   ما دام استطاع أن يرحل، أو لم يحترم الحب بحفظه عن تراب الزلل، أو بالصبر حتى يكون بوضع يليق به = يبقى لازم يتنسى !
  
"
74848,"
   قولي يا شيخ اعرف ازاي اني حبيت ، مع العلم انا بنت
  ","

   لما يخبط على باب البيت !
   
   غير كده = وهم، لا بد أن يوأد في مهده.
  
"
74849,"
   هو احنا ليه بنحب اللى ما بيحبوناش وما بنحبش اللى بيحبونا؟؟
  ","

   نعوذ بالله من مثل هذا.
  
"
74850,"
   لماذا؟
  ","

   لأظل متعلقا هناك .. وأرجو أن يكون آخر يوم ..
  
"
74851,"
   بعد اذن حضرتك. .
لو شخص متقدملى وكل مواصفاته كويسه واخلاقيا كويس وكل حاجه وبعد م قعدت معاه صليت استخارة وف اليوم ال بعده كنت مخنوقة طول اليوم ومازلت مخنوقة بس مش عارفه السبب؟ ولما بفكر ف الموضوع ككل بلاقي أن مفيش سبب للضيقه ليه علاقه بالموضوع ..هل ده فعلا له علاقه بالموضوع ؟ولا اى ممكن يكون السبب!!
  ","

   عادي جدا !
   
   تردد البدايات لا تلتفتوا له ما دام ليس له مبرر منطقي.
  
"
74852,"
   زملكاوي ولا أهلاوي 😂
  ","

   أهلاوي !
   
   وعشان كده مبسوط إن الزمالك هيفوز النهاردة ..
   
   آه .. ما هو اسمه إيه ما يعلّمش علينا احنا الاتنين 🙄
  
"
74853,"
   هو الدنيا بتمثلك اي
  ","

   كوبري !
   
   أرجو عبوره على خير حال .. لخير مآل ..
  
"
74854,"
   وفقك الله وسدد خطاك يا أخي يعلم الله مدي صدق دعائي لك
  ","

   يا أخي يعلم الله أن مثل هذا هو ما يعطيني الدافع للاستمرار !
   
   اللهم صحبة في الجنة.
  
"
74855,"
   معنى لكنكم تلامون عند عدم....... ما المقصود
  ","

   يعني ما تجيش بعد القرار تقول ندمانة عليه ومعرفتش قيمته إلا بعد ما راح !
   
   ويقول مش قادر أنساها وخطبت غيرها وبقارن بينهم ومش عارف ازاي سيبتها !
   
   اللي زي دول الحقيقة جناة وظلمة .. لأنفسهم قبل أي حد.
   
   أخطر عيب إنك تكون مش عارف أنت عاوز إيه !
  
"
74856,"
   مافيش ضمانات بتتاخد على أى علاقة .. زى ما حضرتك  بتقول :) ** الجملة دى بتريح جداً
  ","

   ومفيش ارتباط يخلو من مغامرة !
   
   الفكرة كلها بتكون في البداية:
   
   هل يستحق هذه المغامرة أم لا.
  
"
74857,"
   شفتها امبارح بعد فتره غياب طويلة وقلبي دق زي كل مره بشوفها فيها بس حسيت الحمد لله اني تخظيت موضوعي معاها للابد الحمد لله
  ","

   حمدا لله على السلامة يا صديقي.
  
"
74858,"
   أنا إنسانه ملتزمه دينيا""او كنت يعني"" حبيت شخص وهو حبني بس قدامه وقت طويل علي ما يقدر يتقدم وقالي أنا مقدرش أربطك بيا وأنا مش ضامن ظروفي وكده أحسن لك،دلوقتي أنا من ساعة ما مشي وأنا بقول أي حاجه ربنا مش راضي عنها طبيعي تكون دي نهايتها بس في نفس الوقت حاسه دنيتي باهته ومش عارفه أعيش زي الأول أعمل إيه؟!
  ","

   اطوي الصفحة دي .. وارجعي لربنا وكملي حياتك ..
   
   غلّي نفسك واحفظي قلبك ..
   
   وكفاية بأه وجع القلب اللي بنعمله في نفسنا باسم الحب في غير وقته وظروفه اللائقة به.
  
"
74859,"
   طيب ي شيخ لو تقدم لي شخص على خلق ودين لكن ربما لا اشعر تجاهه بشيء هل ممكن يصير قبول بينا فيما بعد لو وافقت ؟؟
  ","

   ممكن يحصل .. وممكن ما يحصلش.
  
"
74860,"
   عاقدين بقالنا ٥ شهور وشهرين خطوبه ومش حاسه معاه بحاجه.. كلامه وطريقته وكل حاجه فيه.. رغم إنه قايدلي صوابعه العشره شمع زي مابيقولوا بس مش عارفه أكون مبسوطه معاه ومش قادره احبه.. اعمل ايه يا شيخناا..
حاولت كتير أقبله واحبه ومش عارفه.. اديت نفسي فُرص كتير أفرح بيه ومش قابلااه.
  ","

   السيناريو ده أنا نفسي فعلا تتعمل فيه دراسة موسعة .. اجتماعية نفسية شرعية من فريق متخصصين !
   
   لأنه صار مكررا حد الملل والله ..
   
   قايدلي صوابعه العشرة .. بس مش قابلاه.
   
   بتتمنالي الرضا .. بس مش حاسسها.
   
   وبالعكس ..
   
   بحبه وبموت فيه .. بس بيبهدلني.
   
   بتمنى رضاها .. بس بتطنشني.
   
   ربنا الهادي ..
   
   عموما بالنسبة لك فأنت حرة في قرارك ..
   
   لكن لازم تاخدي بالك من حاجتين:
   
   - لو قررت تكملي يبقى حقه عالأقل تحسني رد المعاملة الطيبة إن لم تبادري .. غير كده هتظلميه وتظلمي نفسك.
   
   - لو قررت ما تكمليش يبقى لازم يكون احتمال إنك ما تعوضيش هذا الطيب في المعاملة قائما أمام عينيك.
   
   كل قرار وله تبعاته .. هذا قانون الدنيا !
   
   لستم ملومين في أي قرار .. لكنكم تلامون عند عدم الاستعداد للتبعات وإحسان حسبتها.
  
"
74861,"
   اتحطيت ف نفس الموقف ... و كنت دايما ف دور القاسية الانانيه اللي معندهاش مشاعر 
و ف الآخر الأمر انتهى لبعد الآفاق بيننا و تراكمات كتير..
لو فكرتي بعقلك يا حبيبتي هتلاقي ان شخص بيفكر كده و مش مقدر عفّتك و صيانتك لنفسك = لا يستحقك من الاساس 
ارضي ربك و هو هيراضيك 💙
  ","

   عاش جدا 👍
   
   كثير من الإجابات هنا مخلياني فخور للغاية ..
   
   الحمد لله .. تعبنا ما بيروحش هدر.
  
"
74862,"
   انا ي شيخ كت أظن انى الشخص اللى مرتبطه بى هو الدنيا بدونه اموت وأما اتفرقنا اعت فتره مش مدركة الأمر َتعبانه جدااا بس بمتابعة كلام حضرتك وكلمه غلى نفسك الحمدالله قربت من ربنا وبقتش حتى ادعي انه يرجعه ليه رغم أنى لسه بحبه بس فوضت أمرى لربى هو عالم بالإصلاح ليه وبقيت اكلم عقلى وراكنه قلبى لنصيبه 💜💜
  ","

   عاش 👍
  
"
74863,"
   الكثير يعشق تقمص دور الضحية ودور العاشق المكسور كما فى الدراما حتى لو دا ع حساب كرامتهم وحياتهم 
غلوا نفسكم بقى
  ","
  ….
  "
74864,"
   استحضار أنه أذاك ح يخليك تنسي، وكذلك استحضار أنك أغلى من أنه يعاملك معاملة سيئة، وأن الأجمل والأحسن للبنت تكون عزيزة وكريمة في أهلها، هي من تُطلب، ويُتقدم إليها وتكرم ابتداء.. يا بنتي جربنا قبلك، وتعبنا وحسينا، صدقيني لما تغلّي نفسك في نظرك ح تنسيه!
  ","
  ….
  "
74865,"
   ارجوك ... اسألك بالله ترد عليا 
متقدملى حد بيحبنى وراجل وشغال وكويس جدا واهلى مرحبين بيه لكن اهله فيهم قسوه فى قلوبهم ..هل ابعد عنه بسببهم وهو ملوش ذنب ..اجيبنى انا والله فى حيره وتعب الله يخليك مع العلم هيعيش بعيد عنهم
  ","

   إن كان كما تقولين = فده ما يترفضش.
  
"
74866,"
   واقسم بالله انت شيخ عسليه
  ","

   بالسمسم 😘
  
"
74867,"
   الاهتمام الزايد فترة الخطبة بيبان وقت الزيارات .. أكلة حلوة , لو جاى من محافظة بعيدة يبقا اعتناء بملابسه لو هتتكوى إلخ , خروجة مع محرم إن أمكن :) :) :) هدية بسيطة مش هتضر خالص , والرجال بيفهموا وبيحسوا جداً بدا
  ","

   أكلة حلوة .. هي الأكلة الحلوة ..
   
   وسيبك من الباقي كله عادي 😁
   
   الرجالة بيفهموا وبيستطعموا جدا .. جدا جدا 😃
  
"
74868,"
   زوجي مغترب ومتزوجين من سنة ماقعدش معايا غير ٣ شهور على مرتين ربنا لسه لم يكرمنا ب أطفال وكل شوية حماتي تتكلم فالموضوع دا وان ال متجوزين معانا وبعدنا خلفوا وكلام من دا انا ساعات برد عليها واقولها دي إرادة ربنا ورزق محدش ب ايده حاجة ويتقفل الموضوع ويتفتح تاني وانا نفسيتي تعبت  ومش عارفة اعمل معاها اي
  ","

   تقولي لزوجك ياخدك معاه .. ومعدتيش تردي على المجرمة دي خالص.
   
   اتعاملي معاها بأدب وبس .. لكن طنشيها في الزاوية دي ولا كأنها بتتكلم.
  
"
74869,"
   ياشيخ اتعامل مع خطيبي بتقل زي ما بسمع من ناس ع السوشيال ميديا عشان ميزهقش مني ويفتكرني مدلوقة ولا اسأل واهتم بيه لاني بحبه جدا ... وهل فعلا الرجال بيتخنقوا من الاهتمام الزايد ؟؟
  ","

   الوسط حلو في كل حاجة !
   
   ولاحظي إنكم لسه مخطوبين بس.
  
"
74870,"
   دايماً بستشيرك ودايماً رأيك بيطلع صح لكن المرة دي محتاجة دعائك ودعاء صحبة الجنة .. اكتشفت ان عندي ورم وفي انتظار نتيجة العينة واثقة ان كل قضاء الله خير ومش معترضة والله لكن كل اللي بفكر فيه ابني اللي مكملش شهرين وامي وصدمتها
  ","

   الله يجبرك ويحفظك ويرضيك ويلطف بك ..
   
   ما عليك إلا العافية بإذن الله.
  
"
74871,"
   طب ايه الحل ؟ احنا بنحب بعض بس العلاقه بقت مرهقه لينا احنا الاتنين .تنصحنا بايه
  ","

   مفيش مبرر لاستمرار العلاقات المرهقة !
   
   والحب والإرهاق لا يجتمعان !
   
   ما تضحكوش على نفسكم ..
   
   واجهوا المشكلة وحاولوا تصلحوها سوا ..
   
   أو هتفوقوا على الحقيقة بعد زوال هذه المسكنات .. لكن بعد فوات الأوان، للأسف.
  
"
74872,"
   يا حبيبي؛ رحمة الله وبركاته على قلبك و عملك و أهل بيتك.
  ","

   يا حبيبي؛ ولا أعرف شخصك (وأرجو) !
   
   نشر الله من قلبك لدربك نورا .. وأدامك رحيما مبرورا ..
   
   رسالتك على اختصارها = كبيرة .. وعلى قصرها = في ميزان حسناتك -بإذن الله- ثقيلة.
  
"
74873,"
   أنا آهو وبقولك كنت بدخل عشان أمسح الفيديوهات من عند أخويا وكنت بتفرج عليها وأقرف ودلوقت عادي وممكن أبحث عشان أشوفها ؛ دعواتكم
  ","

   الله يعافيك ويسلمك.
  
"
74874,"
   خطيبي كويس ومحترم وبيصلي 
ولكنه مابيعرفش يتعامل معايا ولا يحتويني .نصحته كتير يقرا عن نفسية المرأه ولكنه مش مقتنع . وكل يوم ننكد بقا
  ","

   كل المشكلة هنا في كلمة:  مش مقتنع !
   
   دي المصيبة الفعلية بينكما.
  
"
74875,"
   انا قاعده مقهوره من ردك ع الاسئله..وبقول هل ربنا كارهني للدرجة دي اللي تمنع عني كلمه حضرتك تطبطب بيها ع روحي بعد اللي بيعملوه فيا أقرب الناس ليا !!
  ","

   كونك تبقي بالدرجة دي من الوعي فأنت مشاركة الحقيقة في كتير من جناية من حولك (حسب قولك) على نفسك !
  
"
74876,"
   أخويا بيشرب سجاير وبيكلم بنات ولو قولت لبابا هيطرده دا غير ان بابا ممكن ميتحملش الصدمه لانه كبير شوية فى السن اعمل ايه؟
  ","

   أنا زهقت أقولكم ملكوش دعوة !
   
   ادعوا بالهداية وبس.
   
   ليه بقول كده ؟
   
   لأنكم لا تملكون تلك العلاقة القوية ولا تلك الخبرة والحكمة اللي تخليكم تتعاملوا مع الموضوع بهدوء ومسؤولية وصبر لين تقدروا تساعدوه وتنتشلوه !
   
   اللي بيحصل في الأعم الأغلب إن تدخلكم بينيل الدنيا أكتر ويبوظ كل حاجة ويقفل أي باب متاح للعودة والتوبة .. لأن الموضوع بيكبر طبعا ومش بيتلم.
   
   ومن شروط تغيير المنكر ألا يترتب على هذا التغيير منكر أكبر !
   
   بل أحيانا بيحصل العكس للأسف ..
   
   أنتم مش في مرحلة تسمح لكم بوجود مناعة ومقاومة للتعرض لمثل هذه الهموم والسموم .. بالتالي تتدخل عشان تصلح تقوم تقع أنت !
   
   وياما عندي حالات لبنات وقعن في إدمان الإباحية وكان ده بسبب تحمسها العاطفي الساذج لإنقاذ أخيها !
   
   ربنا يهديكم وتسمعوا الكلام .. وتتصرفوا صح بما ينجيكم أولا .. ثم ترجون به الهداية لغيركم.
  
"
74877,"
   خطيبي كويس ومحترم وفي حاجات كتير بحبها 
لكن يجهل كتير من امور الدين العادية وثقافته محدودة جدا
هل دا سبب يخليني افكر في الانفصال عنه؟
  ","

   المهم التطبيق !
   
   كلنا بنعيش نتعلم ..
  
"
74878,"
   ياريت تفيدنى ياشيخ .. هل لابد من وجود فارق فى السن بين الست والرجل فى الزواج ولا ممكن الاتنين نفس السن .. متقدم لخطبتى شاب فرق السن بيننا ايام
  ","

   فين المشكلة ؟!
   
   ومين قال لا بد من وجود فارق ؟!
  
"
74879,"
   بالله رد عليا
ﻷنى أشعر بألم فى قلبى شديد جدا
انا كنت أعصى الله وبكلم شباب وتزوجت بس استمريت اكلم واحد فيهم (كلام ع الشات)
زوجى عرف وسامحنى بس هو أصل معاملته معايا أما يغضب يهيننى ويضربنى استحملت كتير بس مش قادرة وطالبة اﻷنفصال
بس أهلى بيقولوا انى عار عليهم واستحمل
رغم توبتى من 5 سنوات
مكسورة أوى😢
  ","

   طيب وبدون غضب بيتعامل ازاي ؟
  
"
74880,"
   انا فى مشكله كبيرة اخويا اكتشفت انه بيسمع حاجات وحشه هو فى تانية ثانوى أتصرف ازااااااى
  ","

   ادعيله .. وملكيش دعوة.
  
"
74881,"
   واجهته قالها انتي غلطانه انك بتتجسسي موبيلي وقالها ملكيش دعوه وقعد يبرر الشات مع البنات أنه من باب الفضول أو من باب معرفه العالم ده عامل ايه قالها أنه معملش علاقه مع أي ست وهيا مش عرفه تصدقه لأنه كذاب بطبعه وهيا عندها اطفال محتاره تطلب الطلاق. ولا تعمل ايه وشايفه أنه فيه ميزات
  ","

   لو قادرة تعيش بالمميزات دي = خلاص تكمل؛ ما دامت مش أد قرار الطلاق !
   
   وتفكها من الزاوية دي كلها، وتترك حسابه لله.
   
   بس تحافظ على نفسيتها .. لأن الأمر ده مرهق ومحبط لها كزوجة.
  
"
74882,"
   ارجو الرد ي شيخ الله يكرمك 😔هو انا هكون برخص نفسي لو كلمته   خطيبي قالي كل شيء نصيب بناء ع اني مسمعتش كلامه ف أمر  وهو شاف اني عليت صوتي عليه وجه امبارح نتكلم ومشى زعلان برده مع العلم مخطوبين بقالنا سنه ركويسين مع بعض وبيحبني جداا
  ","

   لو كنت غلطت = فالاعتذار يرفع من قدرك !
   
   استمر الأمر أو لا.
  
"
74883,"
   الندم بيقتلني و بيخليني اغرق في دوامة تكرار الاغلاط بلا وعي
  ","

   الندم لازم يبقى قوة دافعة للتعلم من القادم ولنكون أقوى وأثبت !
   
   مش يكون سبيلا للضعف واليأس.
  
"
74884,"
   قرأت صحبة الجنة 11 مرة لما بحتاج لصديق بفتح الكتاب وأقرأ ⁦:^)⁩🌸
  ","

   الحمد لله رب العالمين.
  
"
74885,"
   ببعت السؤال ده للمره التالته ومتفهمه مشاغلك يا ابا انس.. خطيبي بيحبني جدا بس انا مش مرتاحه لحاجات كتير ومش قادره اتعايش مع طبعه وده هيسبب مشاكل بعد كدا بس كل ما افاتحه اننا لازم منكملش يقولي كدا ملوش لازمه اعيش ويدعي ع نفسه بالموت وان انا السبب انه بقي شخص كويس ومش بيخوفني لا هو ممكن يأذي نفسه
  ","

   حاولت تحسني من الطبع ده وتوصلوا لمساحة التقاء ؟
  
"
74886,"
   يا شيخ انا بنت ومش بيتقدم عرسان خااالص ودايما يحافظ ع نفسي علشان معملش حاجة تغضب ربنا بس نفسي اتخطب واتجوز زى كل البنات اللى فى سنى
  ","

   ربنا يرضيك ..
   
   اصبري واحتسبي وأبشري.
  
"
74887,"
   لو الزوج مدمن افلام اباحيه وبيشات مع بنات والزوجه اكتشفت كده تعمل ايه ؟؟
  ","

   تواجهه !
   
   يا يتصلح ويتوب لله ..
   
   يا كل حالة ولها ما يناسبها.
  
"
74888,"
   يا شيخ انا مخطوبه وخطيبي انسان كويس ولكنه ف بعض الاحيان يتجاوز ف كلامه معايا وانا بصده وبقوله المفروض انك مش تتجاوز حدود وانا بتضايق فبيعتذر بطريقه تخليني انسي زعلي منه ولكن بعدين بيرجع يتجاوز تاني وانا بتضايق 
عايزه اعرف ايه الحل عشان يبطل كده
  ","

   صدي بلطف وحسم .. وما تتجاوبيش وبس.
   
   ولو تعرفوا تعجلوا بالعقد يكون كويس.
  
"
74889,"
   ما هو آخر شيء بحثت عنه على الإنترنت؟
  ","

   ما أبحث عنه ليس موجودا على الانترنت يا آسك ! 😁
  
"
74890,"
   البنات اللطيفات .. يا بنت الناس حياتك مع زوجك حطيها في إطار وحطي حواليها هالة لا يتخطاها أحد .. والله حينها ستسعدين (بنت)
  ","
  ….
  "
74891,"
   احنا جنس يحب النكد زي عنيه و الله 😂😂😂

ربنا يبارككم و يحفظكم و يتمم لكم ع خير ي رب 🖤
  ","

   جبتش حاجة من عندي أنا ! 🙄
  
"
74892,"
   ربنا يسهلك امرك يا شيخ محمد و يريح قلبك و يفرج همك 
ربنا يجبر بخاطرك
  ","

   يا رب جميعا .. يا رب ..
  
"
74893,"
   انا وخطيبي كاتبين الكتاب نادرا جدا ما نتخانق او نتزاعل هو كويس معاه ومراعيني وانا كويسة معاه كمان البنات بقولولي انه اي علاقة لازم يكون فيها خلافات مينفعش كدا نفس الروتين احنا غلط؟
  ","

   احمدي ربنا واشكريه !
   
   وما تسمعيش كلام النكديات خرابات البيوت .. مخفيات الحسد تحت ثوب النصيحة.
  
"
74894,"
   الطريق صعب و المشوار طويل 
وانى اجاهد حتى لا اعصى الله و لكن يأتى وقت اضعف فيه 
الشوق صعب جدا يا شيخ 
ادعيلى بالثبات و الهداية
  ","

   هذه هي معادلة الجنة !
   
   ثبتك الله ووفقك.
  
"
74895,"
   شفت اخوك ي مولانا في قسم الباثولوجي طب المنصورة
  ","

   ابقى سلملي عليه 💚
  
"
74896,"
   ي ابا انس قولي علي اسم شيخ اسمعه للتواشيح غير نصر الدين طوبار والنقشبندي لاني احس ان قلبي ينتعش وانا اسمع هذه التواشيح!!🌸
  ","

   محمد عمران
   
   انتعاش من نوع خاص !
   
   طه الفشني
   
   سلطنة !
  
"
74897,"
   كان نفسك يبقا عندك اخوات بنات ؟ وليه ؟
  ","

   طبعا كان نفسي !
   
   من كانت له أخت = فبشراه بأم بعد أمه ..
   
   ومن كانت له بنت = فقد حاز بلسما لهمه ..
   
   البنت الصالحة = جنة لكل ذكور البيت، صغيرهم وكبيرهم.
   
   سلوا بيوت الذكرانعن معنى الشوق لحافظة الأسرار، ومخففة الآلام، والآسرة بالدلال.
  
"
74898,"
   أعجبتني= تقدمت(وانا خريج) = اتخطبنا= بعد سنة قلت نعقد= أهلها قالو أفضل العقد على الفرح= قلت نعمل الفرح = سألوني عن مدى جاهزيتي المادية ومكنش عندي رد 💔 فأنهوا الأمر.و تألمنا،وهي حاولت معاهم كتير ساعاتها،مرت سنتين وبحبها وعاوزها.وجهزت اتقدم؟
والدي شايف:الراجل ما بيتقدمش مرتين!
وان هم المفترض يعتذروا
  ","

   الرجل يقاتل من أجل حبه !
   
   وهم كانوا معذورين في الإنهاء وقتها.
  
"
74899,"
   أشهد الله يا شيخ أنك كنت سببا فى تعلمنا هذه المفاهيم فى غير إفراط ولا تفريط..الحب مش حرام لكن نراقب ربنا فيما يترتب عليه،نغلى نفسنا ونحبها وننشغل بتصليح عيوبها،المحب شجاع،أنصح الناس بالصح حتى لو مش قادر أعمله بس اجاهدفيه،تتناسى وتكمل مهما حصل ده أفضل من الركون،نربى نفسنا ونتعلم ديننا فنربى عيالنا صح
  ","
  💚
  "
74900,"
   هون عليك يا جميل.. ربنا أعلم بالنوايا، اسأل الله أن يصنع أولادك علي عينه ويقر عينك بهم.
  ","

   يا رب .. يا رب .. يا رب ..
   
   الله يجبر خاطرك.
  
"
74901,"
   يا شيخ 
خايف من احتياج أطفالك لك ؟؟ وأنت بعيد
  ","

   مش مجرد خوف !
   
   ده كابوس.
   
   تذكري لمواقف والدي معي وأنا صغير بيخليني أبكي فعليا بالدم والدمع عشان أنس تحديدا !
   
   أيوه معيشه ولله الحمد في مستوى أعلى بكتير من اللي أنا اتربيت فيه .. لكن يا ترى ده كافي ؟!
   
   طبعا لأ.
   
   أنا بقول الكلام ده رغم ألمه على نفسي عشان مسؤوليتي هنا لازم تخليني أقول الصح اللي المفروض يحصل .. حتى لو مش عارف أنا أعمله لظروف كتير مختلفة عنكم .. والله لا يكتبها عليكم.
   
   والحمد لله اللطيف الكريم .. أشكره ولا أكفره .. سبحانه وبحمده.
  
"
74902,"
   بس انت ي شيخنا بتنزل اجازات لكن هو رافض
  ","

   لا كده غلطان طبعا !
   
   أقلها خالص مرتين في السنة المفروض.
   
   معلش .. المهم حافظي على نفسيتك وربنا الهادي.
  
"
74903,"
   احب اقلك ان اسهل فرقه بكسبها لما حد يلعب بيها قصادي هي اليوفي 😌
  ","

   نتقابل في يوم وأعكس لك الفكرة دي تماما 💚
  
"
74904,"
   يا شيخ والدي مقيم في السعودية و لا يريد النزول الى مصر نهائيا و انا وامي واخواتي في مصر 
و كل تربيته لنا تقتصر انو بيوفر لنا المال و يتصل كل يوم 
رأيك اي يا شيخ
انا متضايقة من وضع و كل يوم امي في خناقات وهو فقط حاصر دوره في توفير كل متطلبتنا
  ","

   رأيي إيه !
   
   أنا في نفس موقفه.
   
   صح ولا غلط ؟
   
   غلط.
   
   إيه الصح ؟
   
   تكونوا مع بعض.
   
   وده سهل ؟
   
   في الظروف دي = لأ .. أبدا.
   
   المفروض تعذروه ؟
   
   أيوه.
   
   حقك تزعلي ؟
   
   أيوه.
   
   أول مرة أجاوب على سؤال وأنا حزين وخايف كده.
   
   الله المستعان.
   
   اللهم صلاح الحال والبال.
  
"
74905,"
   بتلعب ب اني خطه 😂👀
  ","

   العبرة مش بالخطة !
   
   بالتكتيك ..
   
   التكتيك اللي يخليك حافظ تحركات كل لاعب ومكانه حسب طريقتك أنت.
  
"
74906,"
   ع ما أعتقد السيتى أفضل 😅
  ","

   أفضل مع اللي واخد عليه فعلا !
   
   هو اللي ضيع مني كاس البطولة في أمريكا 🥺
  
"
74907,"
   اتخطبت لحد كويس بعد شهرين من علاقه اخرى دامت لسنوات ودمرتني نفسيا 
انا مرتاحه مع الشخص ده وحاسه ربنا عوضني بس بحس اننا بتعامل معاه على انه الشخص التاني 
ايه الحل
  ","

   تنسي اللي فات ويبقى الأول !
   
   ابدئي حياتك على نضافة.
  
"
74908,"
   مدريد ولا برشلونه 😂😂
  ","

   اليوفي.
   
   ملوش حل في FIFA 19
  
"
74909,"
   يا شيخ اصلي بلا خشوع وتركيز حاولت دون فائدة واحس بتعب نفسي جدا
  ","

   اثبت على الصلاة !
   
   والخشوع يأتي بإذن الله.
  
"
74910,"
   يا شيخ لو أبويا ضربني ضرب مبرح بدون أي غلط مني يستحق دا.. لدرجة ان الدم سال من رأسي
هل حرام عليا مقاطعته؟
انا بنت
  ","

   اختصري المعاملة تماما.
  
"
74911,"
   لا بجد يا جماعة ايه تفكيركووا ده !..
كلام الشيخ صحيح وعن تجربة فعلا وحرفيا اللى عايز ينسى هينسى و اللى عايز يعلق نفسه ويوهم نفسه هيعمل برده مسألة إرادة وتفكير مش اكتر 💙
  ","
  ….
  "
74912,"
   انا ابتديت اتضايق من تكرار الاسئله وتكرار غباء الناس اللي بتيجي ع نفسها  وبترهقها 
حقيقي الله يكون ف عونك
  ","

   ربنا يهدي .. ويعافينا.
  
"
74913,"
   لانك ماجربت ياابو انس 😢
  ","
  🙂
  
  مكنش زماني معاكم هنا !
  "
74914,"
   انا دكتورة بنزل شغل 24 ساعة بروح البيت بعد الشيفت تعبانة جدا ومش قادرة اقف اصلى بنام وبصحى الاقى تراكم صلوات عليا سعات اصليهم وسعات مقدرش بصليهم فى اليوم اللى بعده؛ من ساعة م بدأت شغل على كدا مش عارفة اعمل ايه😕😑
  ","

   صلي في الشيفت يا دكتورة الصلوات في وقتها !
   
   كل فرض بياخد 10 دقايق يعني.
  
"
74915,"
   الكلام سهل بس
تنساه ازاااى ؟؟؟؟؟؟؟
  ","

   اللي عايز ينسى = بينسى !
   
   حكموا العقل الحاسم على القلب المخدوع.
   
   الضعف اللي بتحبسوا نفسكم فيه = ظلم، أكبر ظلم لنفسكم.
  
"
74916,"
   يا شيخنا بيقول اني ظلمته وأنانية عشان قولتله نقطع كلامنا لغاية ما تكون قادر تتقدم رسمي وبيكتب عني كلام سيء على صفحته
  ","

   اعمليله بلوك ..
   
   وانسيه .. للأبد.
  
"
74917,"
   يا شيخ بعمل ذنوب كتير ونفسي ربنا يهديني وانتظم ف الصلاه ونفسي ربنا يغفرلي ذنوبي ويهديني لطريق الخير
  ","

   https://www.facebook.com/m.atiia.soliman/videos/1321356817944160/
  
"
74918,"
   ايش فعالياتكم يوم الجمعة؟ 🤔
  ","
  💪🏻
  "
74919,"
   هو الحب للحبيب الاول بجد يا شيخ؟!
  ","

   الحب للحبيب الأجمل !
   
   (جمال القلب، والروح، والصدق).
  
"
74920,"
   الله يسعدك في الدارين ويعفو عنك ♥️
  ","

   يا رب جميعا .. يا رب صحبة 🤲🏼
  
"
74921,"
   فرج الله همك يا شيخ ⁦🌹
  ","

   الحمد لله رب العالمين 💚
  
"
74922,"
   يا شيخ أو كنت بعمل ذنوب كتير  وبطلتها واتخطبت لازم خطيبي يعرف عنها؟!
  ","

   لازم !
   
   لو هو اللي هيحاسبك، وهيدخلك الجنة أو النار.
   
   اقرئي ده كويس:
   

    https://m.facebook.com/story.php?story_fbid=2341513719261793&id=100002095644279&sfnsn=mo
   

"
74923,"
   نشتاقهم ولولا خوفنا من الله لصارحناهم ولكن والله ألم الاشتياق مُرّ 🌸
  ","

   طوبى لمن جعل من آلامه مهرا للجنة ..
  
"
74924,"
   كم عدد اخوانك واخواتك ؟! 👪
  ","

   بالدم والنسب = واحد، أصغر مني بعامين .. اسمه إبراهيم.
   
   بالإيمان والحب = كثر .. أرجو صحبتهم في الجنة.
  
"
74925,"
   في رايك الراجل هو اللي ظالم ولا الست هي اللي ظالمه ؟
  ","

   الإنسان ظلوم جهول بطبعه !
   
   وعلى قدر إيمانه = على قدر تخطيه لمقتضيات هذا الطبع.
  
"
74926,"
   ما هي الأغنية أو النشيد الذي يعيد إليك ذكريات الطفولة؟
  ","

   صوت نصر الدين طوبار !
   
   يعيدني للمغارب الصيفية ..
   
   سقى الله تلك الأيام.
  
"
74927,"
   ربنا يعينك علينا يارب ويجمعنا بيك ومع رسوله الكريم وصالح المسلمين في الفردوس الاعلي بغير حساب ولاعذاب يارب💐
  ","

   اللهم يا رب آمين .. آمين ..
  
"
74928,"
   شيخ ..عندي إحساس إن حضرتك متغير جدا الفترة دي على غير حتى الفترات اللي بتكون متدايئ فيها 
حضرتك بخير ؟؟
  ","

   الفترة دي فعلا حرجة جدا في حياتي !
   
   ومتجمع علي فيها حاجات كتير ..
   
   ادعولي بالخير.
  
"
74929,"
   دخل وانا كنت مانعه وقعد يلح وفتحت وقعدني ومسك ايدي غصب عني ولما حس اني متنشنه اتضايق وانا رفضت وطردته وبعدين قطع فترة وجه تاني يقولي عايزين نتعود ع بعض عشان لو ف حاجه لبعدين يبقي منحتاجش وقت وكلام فارغ وانا قعدت اقنعه بوجهه نظري وان مش هصاحب وقعد يكلمني كام يوم ولما لقيني مش بسأل بعِد تاني
  ","

   أنت هبلة ولا بتستهبلي ؟!
   
   تقنعي إيه وقرف إيه ..
   
   يا جماعة ما تجننوناش !
   
   قلت لك تقفلي عليه الباب للأبد .. ولو حاول يقرب تاني اديله على دماغه ..
   
   وبس.
  
"
74930,"
   بشغل نفسي اليوم كله بس باجي بالليل افتح واتس أو اسك أو أي حاجه لازم اكلم حد مش عارف ابطل لو عندك طريقه ابطل بيها ياريت
  ","

   الخوف من ربك ومراقبته !
   
   إن لم تنفعك هذه = لن ينفعك غيرها.
  
"
74931,"
   كلم أهلي مرتين عشان يجي يتقدملي و قالوله يتصل ياخد معاد لما سألت عنه و قلبت فالفيس و الأسك بتاعه حسيت بقبول ناحيته  مع الوقت أتعلقت بيه و أستنيت كتير ياخد معاد و يجي بس مجاش! 
أنا عارفة أني غلطت لما علقت نفسي بوهم بس مش قادرة أسامحه يا شيخنا و مش قادرة أبطل تفكير ليه عمل كده ؟!
  ","

   ما تلوميش غيرك على خفتك !
   
   ما نعرفش ظروفه أو ما طرأ عليه ..
   
   المهم انسي أنت وخلاص .. ما تعرفيش الخير فين.
  
"
74932,"
   انا بحب وحده وبنتكلم قليل وقريب اوي هخطبها والله عن حب .. بس هو انا ليه بكلم غيرها رغم اني بحبها واخاف اخسرها عندك تفسير !؟ هو انا ازاي ابعد نفسي عن البنات رغم اني بصلي بس بكلم بنات انا عاوز ربنا يسترها معايا واتجوز اللي بحبها ع خير ومش عاوز بعد الجواز اروح اكلم حد تان
  ","

   عندك فراغ وبتملاه .. لكن بتملاه بضعف وأنانية للأسف !
   
   محتاج تشغل نفسك في حاجة تفيدك ..
   
   وتعظم خوفك من ربنا ومراقبتك له.
  
"
74933,"
   ابن خالتي كان محترم جدا ومتربين من زمان وكنا عارفين طباع بعض كاخوه م كام سنه وبعدها بعدنا جه السنه دي بيكلمني كل فترة وففتره بدأ في الشات يكلمني كلام غريب عن عادته وحسيته كلام+18 
وألح ف مرة ع انه يشوفني واهلي مش  قاعدين وانا قعدت ارفض واقنعني انه  مفهاش حاجه انا مش هعملك حاجه اكيد انا هطمن عليكي
  ","

   اعمليله بلوك يا ماما.
   
   ولو حاول يقرب منك = اديله فوق دماغه.
  
"
74934,"
   حضرتك مش شايف انها ف وضع صعب اصلا!!
  ","

   هي اللي حطت نفسها فيه، وعليها تتحمل النتيجة للأسف !
   
   الحاجات دي لازم تكون واضحة وضوح الشمس من قبل الزواج.
  
"
74935,"
   زوج صالح ،انا عمرى ما اتكلمت كلمة خارجة وربنا يعلم كله كان كلام فوق العادة بس تعبت من العك ده فقفلت الباب واللى فيه الخير هيحصل
  ","

   أنت بتعملي الصح عشان ربنا يرضى !
   
   ممكن بأه يجيك زوج صالح .. أو تبتلي بغير كده .. أو ما تتجوزيش خالص ..
   
   ما ينفعش تشرطي على ربنا هعمل كذا عشان تعطيني كذا !
   
   احنا عبيد .. علينا الطاعة وبس.
   
   أيوه .. مفيش أكرم منه نطمع فيه، ونحسن الظن إنه هيجبرنا بمنه .. سبحانه وبحمده.
   
   بس المهم نلغي مبدأ الصفقة ده من علاقتنا به.
  
"
74936,"
   عملتله بلوك وقفات باب العك ده ،ربنت هيعوضنى خير صح؟
  ","

   العوض في نظرك اللي هو إيه ؟
  
"
74937,"
   طب بدون سند او بمعنى ادق فقدت امى وابي ف اولها هكمل ازاى
  ","

   بتركيز النظر على الجهة المقابلة !
   
   شدي حيلك .. كلها خطوتين ..
   
   وألمك الآن = هتلاقي عوضه بعدين.
  
"
74938,"
   😢😢😢ياابا أنس هو ابن عمى وبكلمه بعد ١٢ والفجر عادى
 وهو ابن عمى وزميلى بكلمه ماسنجر لكن أحيانا بطول فى الكلام عن الدراسة أو أى شىء آخر عام هل يجوز ذلك أنه تعاملى معه يختلف عن تعاملى مع غيره من الشباب بحكم إنه ابن عمى أم لا؟
  ","

   غلط .. وأنت عارفة إنه غلط.
  
"
74939,"
   انا عندى 21 سنه ودلوقتى الاجازة وكدا فأنا اللى شايله البيت تنضيف وعمايل اكل وكدا وانا يا شيخ من طبعى حركتى بطيئه شويه كل يوم والدتى ترجع من الشغل بتكون الساعه 2 تلاقينى لسه بجهز ف الغدا تقعد تزعقلى بصوت عالى وبأسلوب بشع جدا وكلام جارح لدرجة ان الجيران بيسمعو صوتنا يوميا على الله..
  ","

   طنشي !
   
   وحاولي تبدري شوية معلش .. الله يقويك ..
  
"
74940,"
   الحياة:
  ","

   كوبري !
  
"
74941,"
   سمعت مقولة..يقف الرجل عند اخر باب تضعه المراة..
 وماشية بهذا النهج مع خطيبى ومش بخليه يتعدا حدوده ..بمعنى اصح مكهرباه.
بس احنا بنتكلم شات كل يوم  وبنهزر ونتعامل معاملة اصدقاء الى حد ما..كدة حرام ؟
هو مسافر وظروفه صعبة برة وانا بحاول اخرجه من اللى هو فيه ..
مش بخليه يكلمنى بعد ١٠ بليل
  ","

   تمام.
  
"
74942,"
   طول عمري كنت بقول اني مش متخيلة ان بنات تغير من بعض ليه كدا. لغاية امبارح صديقتي باباها هيشتريلها عربية أحلامي و انا كنت دايما بقول هشتغل و اجبها لنفسي بس لما عرفت حسيت اني غرت و صدقا انا متضايقة اني حسيت كدا لأول مرة ف حياتي و عايزة مفكرش كدا حاسة اني مخنوقة من شعوري اكتر من اي شئ تاني
  ","

   تمني لها الخير .. وطنشي الشعور ده.
  
"
74943,"
   متعلقة بشخص
بس هو شبه مش عارفني 
وأنا مش بتكلم ولا عايزه اعمل اي حركات وكده 
فكل اللي بأيدي إني ادعى يبقى م نصيبي لو خير
بس تعبت.. مفيش طريقة اهون ع قلبي؟ صح انى ادعى؟ عايزه انساه وفنفس الوقت لا
مش عارفه اعمل ايه فعلا عشان متعلقش
  ","

   https://www.facebook.com/m.atiia.soliman/videos/1305808432832332/
  
"
74944,"
   كنت فاكره شهر والتانى وهياخدنى معاه بس الدنيا طلعت صعبه والإجراءات والمصارييييييف
  ","

   كنت فاكره آه !
   
   اصبري إذن وتأقلمي ..
   
   المهم حسني علاقتك بزوجك.
  
"
74945,"
   مكنتش وافقت من الأول تقصد ي شيخ 😢
  ","

   هو أنت يعني مش عارفة إن ده هيكون الوضع من قبل الزواج ؟!
  
"
74946,"
   بعد شهر من زواجنا سافر زوجى وليه 4شهور حاليا بس مش قادره ع فراقه ومش مستحمله الوضع ده ومتجوزه ف بيت عيله اكيد حضرتك فاهم (تنضيف وشغل بيت إلخ إلخ ) 
حتى والناس حواليا حاسه بغربه وسطيهم وحاسه انى لوحدى😢
اعمل ايه ي شيخنا
  ","

   بتسألي بعد فوات الأوان للأسف.
  
"
74947,"
   الكلام سهل ي شيخ محمد .. ازاي هنقدر نتحكم ف قلوب مستوطنة وأرواح مبتورة !..
  ","

   ده اسمه كلام خايب.
  
"
74948,"
   فعلا يا شيخ محمد أنا مقتنعة جدااا بجملة 

اللي عايز

لو عايز هتقدر أنا عن نفسي جرب وخدت وقت ومجهود علشان أكون عايزة فعلا
  ","

   برافو عليك !
  
"
74949,"
   انا ٢٤سنه اتخطبت لواحد ٣٧   فرق  السن شايفاه عائق كبير بينا اكمل ولا انهى الموضوع
  ","

   لو شايفة مفيش تواصل جيد فعلا وحاولت تتجاوزيه بدون نتيجة = ما تكمليش .. بصرف النظر عن السن !
  
"
74950,"
   (محدش ما يستحقش ابتلاءه .. وما تراه من آلام الناس لو دققت = ستجدهم متسببين فيها ) ماذا عن ابتلاء الانبياء والرسل كانوا متسببين فيه بردو ؟
  ","

   كمّل القراءة يا حبيبي !
  
"
74951,"
   ….
  ","

   قاعدتان ثابتتان .. أرجو أن تزينوا بهما نظركم للحياة كلها:
   
   • ربنا ما بيظلمش حد !
   
   يعني ما تسارعش بالتعاطف المنفعل الذي يصل مع ضعف النفس وضغط الواقع لحد الاعتراض، والجزع، والشك ..
   
   محدش ما يستحقش ابتلاءه .. وما تراه من آلام الناس لو دققت = ستجدهم متسببين فيها، بصورة أو أخرى .. أو ستجدها حاجبة لهم عن أنواع من الطغيان المركبة فيهم، لكن هذبتها المواجع.
   
   • ربنا بيعوض بخير !
   
   سواء فيمن صبر واحتسب، وتاب واستغفر من أصحاب النوع المذكور في القاعدة السابقة .. أو من استثنائها فيمن يبتليهم الله تمحيصا لا عقابا، ورفعة درجات لا انتقاما ..
   
   تدور الأيام وبيعوضهم خير .. كل خير ..
   
   لو بمجرد الرضا الذي يسكن قلوبهم والطمأنينة التي تغني أرواحهم؛ حبا لله ويقينا في رحمته، وشوقا مؤمنا بحسن لقائه .. والآخرة خير وأبقى.
   
   • الخلاصة:
   
   ربنا ما بيظلمش حد & ربنا بيعوض بخير
   
   ربنا جليل جميل .. لكن مش على مزاجنا؛ لأن حكمته أوسع من ضيق عقولنا.
   
   اللهم يقينا تاما، دائما .. ولطفا ظاهرا، وباطنا.
  
"
74952,"
   شيخ الله يسعدك يارب دنيا واخرة ويكتبلك صلاة بالمسجد الاقصى المبارك. 
مرات الواحد بس يحكي بكفي يحكي ويقدر يعرف ايش عنجد رايد واش قراره. 
دعواتك الله يتمملي على خير. ويسعدك ربي دنيا واخره ويهدي سرك وبالك
  ","

   يا رب .. يا رب .. يا رب ..
   
   الله يجبر خاطركم.
   
   هختم ده.
   

   ألقاكم يا صحبة الجنة 💚
  
"
74953,"
   بالله ترد اخويا بيضربني ضرب غبي ياشيخ من غير سبب يعني لو بتكلم انا ووالدتي ممكن يتلكك لكلمة ويقوم يضربني ولما اعمل رد فعل اهلي بيزعلوا ويقولولي يمكن مضايق وجت فيكي بس انا فعلا بخاف حتي اكون انا وهو بس في البيت لوحدنا ليتجنن عليا مع اني دكتورة ومش مراهقة بس هو عنيف اعمل ايه ؟
  ","

   إياك تسمحي له تاني بكده !
   
   خليك قوية يا دكتورة وحافظي على حقك ومساحتك.
   
   مش حتة عيل (حتى لو أخوك) يطلع جبنه ونقصه عليك ..
   
   والله يسامح أبوك وأمك.
  
"
74954,"
   شيخ لو خطيبي نسي شكلي بعد الخطبه بفتره ليه انو يشوفني من غير نقاب!
  ","

   نعم.
  
"
74955,"
   طيب اعمل ايه ؟
  ","

   ما تقارنيش .. انسي المقارنة خالص !
   
   اتعاملي معاه هو .. هو وبس بصرف النظر عن أي حاجة تانية.
  
"
74956,"
   بس انا كببت مخلطتش مش  من حقى ف إنسان كويس ؟؟؟؟؟؟؟؟؟
  ","

   لو صدقت توبته = هيبقى كويس وأحسن منك ومني !
   
   بلاش سذاجة.
  
"
74957,"
   😪😪
  ","

   رأيي تفوقي قبل ما تندمي لو ضيعت الفرصة دي من إيدك.
  
"
74958,"
   يا شيخ زوج أختي عرفنا انه خانها مع واحده قريبتنا كانت اختا لنا ودلوقتي انا نفسيتي زي الزفت وتعبت جدا ومش عارفه افوق من الصدمه ولا عارفه اتعامل معاه والموضوع ده عمل مشاكل لاخويا مع اهل خطيبته وبعد كل ده اختي رجعتله وانا حزينه اوي يا شيخ بالله عليك تدعيلي اكبر دماغي واخليني في حياتي واتوقع اي حاجه
  ","

   آه لو تعرفوا تكبروا دماغكم وتخليكم في حياتكم !
  
"
74959,"
   صاحبتى عملت كتير فيا بسبب نفسيتها وكنت دايما جنبها مش بزهق من عمايلها ولا ببعد لحد ماهى عملتلى بلوكات فكل حته وللاسف انا من بلد وهى من بلد وخلاص كدا بس من فتره لقيت حد باعتلى كلامها عنى فبوست والكلام كله مدح فيا طب ليه هى بعدت وانا كنت بتحملها طالما شايفه انى كويسه ..اعمل ايه؟؟
  ","

   ولا حاجة .. اعذريها وادعيلها وبس.
  
"
74960,"
   بقالي سنه معرفش عنه حاجه وانهارده واحده كلمتني قالتلي حلمت بيكي جايه تستلفي فلوس عشان تجيبي هديه لواحد اسمه كذا بس مش عارفه هو مين وهو فعلا عيد ميلاده انهارده 😂عملاله بلوك والله بس زعلانه عشان طالعه مهزأه في الحلم وشكلي وحش قدام صحبتي 😭😂
  ","

   الحمد لله على السلامة !
   
   آدي مثال للعب الشيطان في الأحلام.
  
"
74961,"
   ياشيخ هل ممكن لشاب ماضيه سيء ومليان نساء ومعاصي وتاب وبطل كل الكلام دا انو يتجوز بنت ملهاش ماضي وصالحه ؟ وتآمنله عادي؟
  ","

   التائب من الذنب = كمن لا ذنب له !
   
   المهم الصدق.
  
"
74962,"
   طيب ممكن اصحي في وقت حرام اصلي فيه يعني هو وقت النهي بيبدأ من الساعه كام؟؟
  ","

   ده ملوش علاقة بوقت النهي.
  
"
74963,"
   بالله ترد كنت قرايه فتحتي من شهرين وخطوبتي من ١٥ يوم وفسحتها بسبب مشاكل وبسبب اكتر أن معرفتش احبه خالص طول الفتره دي برغم أن حبني جدا ...لان كان متعلق قلبي بشخص لحد الوقتي مش قادره اشوف غيره ولا أحب غيره عارفه أن مش ليا ولا انا ليه وان مستحيل جدا جدا 
بس اعمل ايه قلبي موجوع علي اللي سبته وعلي نفسي
  ","

   وهتفضلي موجوعة طول منت ضعيفة ومعدومة الإرادة كده !
   
   ومحدش يقول قلوبنا مش بإدينا .. اللي عايز فعلا ينسى ويكمل حياته = هيعرف جدا.
  
"
74964,"
   طب بما انك رديت بقا يريت تدعيلى دعوه حلوه وان ربنا يفرح قلبى بشخص يعوضنى عن ابويا وامى الله يرحمهم ويتقى ربنا فيا
  ","

   الله يسعدك ويرضيك ويعوضك خير ..
   
   وكل من ها هنا ..
   
   آمين.
  
"
74965,"
   ي شيخ لو سمحت تجاوبني 
خطيبي قالي كلام معناه وحش جدا ولما واجهته اعتذر كتير وقالي شوفيها من جانب تاني انه عاوز يبقي معايا وانا مش متقبله بصراحه ومش عارفه اعمل ايه ؟
  ","

   اعملي فيها زعلة كم يوم عشان يتعلم ما يكررهاش ..
   
   وعديها .. لو هو كويس فعلا وأول مرة يعملها.
  
"
74966,"
   مش قصدى حاجه كنت بهزر وكنت عارفه انك مش هترد بس مش عارفه ليه النحس ملازمنى
  ","
  😅
  
  خير .. خير ..
  "
74967,"
   شيخ محمد  أنا بحب أحافظ على حاجتى جدا  لبسى عطورى الاحزية بتاعتى حتى تليفونى ومتعلقاتى الشخصية عندى اخواتى بيبقو عايزين يستعملو الحاجات دى علشان زوقى حلو وبتعجبهم بس هما مش بيحافظو ع الحاجة ومهملين شوية وانا بدايق وما بحبش حد يشاركنى حاجتى سواء قريب أو غريب كدة أنا وحش ؟
  ","

   لو أنت وحش = يبقى أنا أوحش منك !
   
   لأني زيك وأمر.
   
   وعموما أنا شايف دي طباع شخصية من ضمن حقوقنا في المساحة بتاعتنا .. واللي حوالينا يتفهموها لو حابين قربنا.
  
"
74968,"
   ياشيخ ربنا يبارك فيك رد عليا
موضوع حيا اوموت
هو لو فاتتني صلاة العصر بسبب النوم مسموح اصلي وقت ايه قبل وقت النهي 😭
  ","

   أول ما تصحى صليها.
  
"
74969,"
   الظروف بقت صعبة والواحد نفسه يتجوز ودي ابسط حاجة اصلا الواحد يعملها في الحياة، وانا الحمدلله عمري ماصاحبت بنات ولا حتى بتكلم معاهم من غير حاجة ولا بفكر في كدا، ومش عارف اعمل ايه
  ","

   الله يا رب يرزقك وييسر أمرك .. أنت وكل اللي زيك ..
   
   آمين.
   
   استعن بالله، وخذ بالأسباب وربنا يمدك بمدد من عنده.
  
"
74970,"
   انا اسفه حقك عليا كنت بهزر
بالله عليك تسامحنى
  ","

   مسامحك .. وما تزعليش من ردي !
   
   لكن درس تتعلميه إنه ما ينفعش تحجري على حد في اختياراته.
  
"
74971,"
   هو ليه الاسئله كلها ماشيه ف محور واحد.
  ","

   معلش !
   
   امسك الأوتستراد أسرع.
  
"
74972,"
   هو ايه حكم ان يبقى عندي صديقة بنت ..انا شاب عندي عشرين سنة
  ","

   حرام.
  
"
74973,"
   ممكن تكوني شايفة انه احسن حد فى الدنيا و بعد الجواز يطلع وحش جدا فادعي ربنا يكتب لك الخير و يراضيك احسن
  ","
  ….
  "
74974,"
   تزوجت الثانيه سرا بدون ولي فما الحكم
  ","

   اللي بيسأل بيسأل قبل ما يعمل !
   
   مش بعد ما ينيل الدنيا ..
   
   اطلع على دار الإفتاء.
  
"
74975,"
   انا عملت زيها قبل كده بس كنت بدعي لو خير يارب اجعله من نصيبي بس كلمت الشخص وعرفته ان بحبه بعد سنتين وهو قفل الباب وقالي منفعش وشوفي نصيبك ودنيتك ومازلت بتمني تحصل معجزه من عند ربنا وبطلت ادعي من اساسه قلت خلاص لو كان خير لاتي مش مزعلني غ ان قلتله حاسه ان خونت الشخص ال المفروض يبقي حلالي انا مش مخطوب
  ","

   خنت زوجي المستقبلي !
   
   آه يا مرارتي ياني يماااا ..
   
   انسي يا ماما .. انسي وبس ..
   
   اطوي الصفحة واتعلمي منها تغلّي نفسك .. وأبشري بالخير ..
   
   مفيش كلام من اللي قلتيه ده خالص.
  
"
74976,"
   طب ايه الصح انا فعلا نفسي ربنا يكتبه من نصيبي وانا بدعي والدعاء بيرد القدر ولا ايه انا تايهه
  ","

   الصح إنك تسلمي أمرك لله .. يكتب لك الخير حيث كان ..
   
   يعلم ولا نعلم .. سبحانه وبحمده.
  
"
74977,"
   السلام عليكم 
انا مخطوبة وعرسي بعد شهر تقريباً وبخاف كتير من العلاقة لان معلوماتي بسيطة كتير وبحس اني رح كون ضعيفة بالعلاقة..سؤالي يا شيخنا هل يجوز اني آخذ حبوب تقوية جنسية ليلة فرحي او في شي اخدو مايكون الو اضرار؟وهل هذه الحبوب المقوية لها اضرار على حياتي وعلاقتي بزوجي مستقبلاً
  ","

   ولا حبوب ولا غيره !
   
   اقرئي كتاب ألف باء فراش الزوجية ..
   
   وما تقلقيش كده .. الأمور بسيطة.
  
"
74978,"
   عملت كده وكنت فى اخر سنة فى الكلية وهتقدم اول مااخلص راحت اتخطبت يامولانا
  ","

   مش نصيبك حبيبي !
   
   مش هتاخد إلا المكتوب لك.
  
"
74979,"
   غ.س 

اجتهدت والحمد لله وحبي ليها من غير علاقة ييها خلاني اجتهد وحسن من نفسي واوصل لتقديرات كويسة واتخرجت الحمد لله

فإذ بي أرى شيئا قادما من بعيد وعلى محياه اسم 
يدعى ( التجنيد ) ودخل علي قائلا .. سلامو عليكووو . فقلت السلام عليكم ورحمة الله وخدت الباب في ايدي 
وقلت لله الأمر.
تقييم؟
  ","

   تقييم إيه !
   
   مخلتك يا دفعة وعلى القطر قبل ما يفوتك.
  
"
74980,"
   ادفع كام عشان ترد عليا بقالي اكتر من اسبوعين ببعت ومابتردش 😭
هتقول لربنا اي وانت كان ف ايدك تساعد حد محتاجك 😭 رد بقي الله يكرمك
  ","

   ابتزاز غير مهذب، وغير مقبول.
  
"
74981,"
   واهم حاجة تكسر الكاميرات ياشيخ
  ","

   هو كان المفروض تكون عملت كده قبل السؤال أصلا !
   
   وعشان كده قلت قليلة الحيلة ..
   
   الله يجعل لها مخرجا.
  
"
74982,"
   فيه حب يخليك تجتهد أكتر فى دراستك أو شغلك جمب دراستك عشان تقدر تروح تتقدم الانسانة الل بتحبهاةو أنت لست على  علاقة بيها
  ","
  "" وأنت لست على علاقة بها "".
  
  دي رجولة.
  "
74983,"
   من شروط الحب انك تكون متحمل مسئولية؟
  ","

   طبعا !
   
   اللي يحب لازم يكون عارف يدافع عن حبه .. ويحافظ على استمراره في الحلال ..
   
   أو يبعد .. للأبد.
   
   مش واحد لسه مش مكفي نفسه .. يروح يخدع روحه ويضحك على الساذجات .. ويقول حب !
  
"
74984,"
   🌷🌷🌷🌷 هنا
  ","

   تحمد ربنا .. وتنسى العك ده كله.
  
"
74985,"
   زوجي مقيم بالخارج يستعمل كاميرات مراقبة منزلية للإتصال بي و بأبنائه تحولت مراقبته لنا إلى إدمان حتي وهو مقيم بيننا يراقب كل شيء. ضاقت علي حياتي نقد دائم ولوم  في كل شيء وكثيرا ما يتهمني بالتقصير، يشعر بنفور شديد مني ويرى جميع تصرفاتي خاطئة. أرجو إرشادي في كيفية التعامل معه وهل يحلّ له ذلك بدون رضاي.
  ","

   مريض محتاج علاج نفسي فورا، وما ينفعش تستمري في وضع زي ده !
   
   لكن طريقة سؤالك تبين إنك قليلة الحيلة .. للأسف.
  
"
74986,"
   يا شيخ ماحكم الحب اللى يخليك تقرب من ربنا اكتر وتصلى قيام الليل كأنه فرض سادس وقراءة ورد يومى واذكار طول اليوم و دا كله بنية ان ربنا يجعل نصيبى من شاب محترم خلوق معجبه بيه بدعى ربنا انه يجمعنى بيه انا دايما بصلى وعارفة ربنا بس علاقتى بربنا زادت اكتر بعد الموضوع دا بعمل اللى اقدر عليه عشان يستجيبلى؟
  ","

   ولو ما استجابش ومكنش من نصيبك ؟!
   
   هترجعي تعيطي وتعترضي وتقولي ليه ربنا ما استجابش ليا وأنا عملت كل حاجة !
   
   أهي دي مصيبة بناء قربكم من الله على مبدأ الصفقة.
  
"
74987,"
   لو انا و بنت بنحب بعض يا شيخ بقالنا اقل من شهر
و قالتلي عاوزة اترمي في حضنك و اعيط 
تبقي اية الدنيا كداا؟؟؟!!!
  ","

   تبقوا بتضحكوا على بعض !
   
   وبكرة هي تعيط منك.
   
   ولو ترضى أنت أختك تقول لحد لا يحل لها كده = تبقى مش راجل.
   
   ولو ما ترضاش = تبقى معتدي ونذل.
   
   مفيش إلا الخيارين دول .. اللي مش من ضمنهم الحب خالص على فكرة !
   
   حب مين يا ابني وأنت لسه بتاخد مواصلاتك من أبوك.
  
"
74988,"
   منجذب عاطفيا وجسديا لخطيبتي جدا خصوصا وانا قاعد معاها ، حاولت اكتب الكتاب اهلها رافضين وبيقولوا ع الفرح ، اضطريت اقلل زياراتي جدا وهي زعلانة ومش عارف اقولها ايه كل الحجج خلصت مني ومش عايز اقول كل شوية نكتب الكتاب عشان متفتكرش اني بضغط عليها بقلة زياراتي عشان توافق ؟ اعمل ايه افهمها ازاي؟
  ","

   ربنا يتم عليكم بخير ..
   
   روح بس ما تقعدوش لوحدكم.
  
"
74989,"
   إذا وجدت نفسك محبوسًا في جزيرة ويمكنك اختيار شخص واحد ليكون معك، فمن ستختار؟
  ","

   يا عم حرام عليك !
   
   مش ناقصة سوداوية يا آسك !
   
   عموما ..
   
   الفكرة مين يرضى يستغنى بك كما تستغني به ..
   
   الفكرة مش في اختيارك أنت بس.
  
"
74990,"
   أيها السائلون بُحبٍ.. أنتم الأغنياء حقًا!
... 
من أحب خواطركم لي أستاذنا. جزاكم الله خيرا
  ","

   اللهم أغننا .. بالافتقار إليك وحدك !
   
   يا حبيبنا.
   
   ألقاكم يا صحبة الجنة 💚
  
"
74991,"
   How do you see yourself spending your time in your old age?
  ","
  I wish I would be safe .. With no more lonely days.
  
  That if I was destined to live for this time !
  "
74992,"
   ي شيخ حصل حوار بيني وبين والداتي واني برفض لان المؤهل الدراسي مش مناسب او اني مش بتقبله شكلا او مش بحس ناحيته بحاجه.قالتلي ..كل اللي بيجي دبلومات نصيبك كده ..اخرك سنة رابعه كليه وتوافقي بقي ..قولتلها لو ملقتش اللي يناسبني يبقي ده نصيبي ومش هتجوز .قالتلي والناس يقولوا معنسه ..قالتولتلها عادي فزعلت
  ","

   الناس مش بينفعوا حد !
   
   ما توافقيش إلا على اللي يناسبك.
  
"
74993,"
   ممكن ترد عليا ولا اقوم انام 
عشان متاخرش ع القيام 😌🙂
  ","

   القيام يغنيك عن رد أي حد !
   
   قفي بباب الله وأبشري ..
   
   ولا تنسينا من دعاك.
  
"
74994,"
   عايز اعزمك يا شيخ ⚘
  ","

   الله يسعدك ..
   
   ادعيلي بس.
  
"
74995,"
   هيبقي يوم حلو لو حضرتك رديت..
ايه حكم لو احنا ف امتحان وزميلتي طلبت سؤال ف ساعدتها!
  ","

   معرفش !
   
   بس أنا عن نفسي بقول ..
   
   لكن عمري ما بطلب.
  
"
74996,"
   خطيبى بيعرض عليا اننا نعقد قريبا .. وكده هيبقا لينا حوالى ٣ شهور مخطوبين والجواز هيبقا ع عيد الفطر بأذن الله .. انا كنت موافقه عادى .. بس بعض أصحابى خوفونى من فكرة أن العقد يطول .. انا عايزه اعقد عشان اتقى اى حرمانيه حتى لو غير مقصوده .. بس هما قالولى الموضوع هيبقا اصعب من الخطوبه لو طول العقد ؟!
  ","

   اصبروا كمان 3 شهور.
  
"
74997,"
   ي شيخ ايه حدود مساعدة امي في البيت ...انا اتعلمت اروق واطبخ من ونا في تالته ابتدائي ودلوقت عندي عشرين سنة ..وكله اعتمد عليا ف شغل البيت والنضافه والاكل وكل شي لو معملتش محدش هيهمه والبيت هيتقلب زباله ..لدرجة اني تعبت فعلا وبقيت انام بدري زي المتجوزة ووراها عيال + اني عندي مشاكل وخياطه ف دراعي
  ","

   ما تحمليش نفسك فوق طاقتها أبدا.
  
"
74998,"
   خطيبي دايما بيقولي كده،ان اكتر حاجة بتبسطه لما بيصلي ف المسجد❤
  ","

   الوقفة في الصف .. تكبيرة الإحرام .. السجود .. التسليم والأذكار ..
   
   نعيم .. والله نعيم !
   
   الحمد لله على نعمة الإسلام وكفى بها نعمة.
  
"
74999,"
   مشتته مخنوقه جدا جدا ومش عارفه ابطل عياط
اتجاوزت انا وخطيبي وفضل يتأسفلي ويحلف مش هتتكرر وانة قولتله سيبني مش هنكمل
ومش عارفه انسي اللي عمله وان ربنا غضبان علينا
ومفروض كنا نحجز القاعه النهارده اجلت كل حاجه
انصحني😭
  ","

   استغفرا وتوبا ولا تعودا ..
   
   معدتوش تقعدوا لوحدكم ..
   
   وانسي اللي حصل.
  
"
75000,"
   ارجوك انجدني .. خطيبي شكاك جدا ومش عارفه اتصرف معاه ازاي ودلوقتي هو متهمني ب حاجة ظلم وانا متعلقة بيه جدا .. اعمل اية عشان يبطل .. ونفسي ربنا يظهرله برأتي ويهديه انا بموت من القهر ومن تعلقي بيه ف نفس الوقت
  ","

   أنت محتاجة تتعالجي من هذا التعلق المرضي.
  
"
75001,"
   يا رب حضرتك تشوف سؤالي المرادي
قلبي اتوجع منه كتير يا شيخ وقطعت كل سبل التواصل عشان ارضي ربنا واصون قلبي ينفع ادعي بيه ربنا يصلحه ويأتيني بيه في الحلال ولا اصرف نظر وادعي بالزوج الصالح وبس ؟!
  ","

   اصرفي نظر .. وادعي بالخير وبس.
  
"
75002,"
   اكتر حاجة بتعملها في يومك بتفرحك
  ","

   الصلاة في جماعة !
   
   والله نعمة .. لا يوفي شكرها شيء.
  
"
75003,"
   تقول ايه للناس اللي بيقول البيا مش مكان الراجل
  ","
  "" أمسك عليك لسانك .. وليسعك بيتك .. وابك على خطيئتك "".
  "
75004,"
   بالمللي والله
  ","

   فعلا .. معبر للغاية !
   
   ولمسني جدا .. أنا بيتوتي بامتياز.
  
"
75005,"
   ما هو أمتع مصدر للتسلية بالنسبة لك في أماكن الخروج؟
  ","
  "" أحب البيت .. أحب فكرة البيت نفسها، والأربعة جدران، والباب المنغلق .. مهما كان الخارج ممتعا وشيّقا، لا شيء يساوي الشعور بالطمأنينة داخل حدودك .. حتى لو كنت وحيدا أو مريضا أو حزينا؛ البيت يعطيك مساحتك وشيئا من الكرامة في ممارسة أي شعور تريد "" !
  
  أعجبني هذا النص جدا للكاتبة/ ابتسام الحمّاد.
  "
75006,"
   ايه الذكر لي بتحس أنه أقرب لاستجابة الدعاء؟
  ","

   كثرة الصلاة على خاتم الأنبياء !
   
   اللهم صل وسلم وزد وبارك على نبينا محمد، وعلى آله وصحبه .. عدد خلقك، ورضا نفسك، وزنة عرشك، ومداد كلماتك ..
   
   ألقاكم يا صحبة الجنة 💚
  
"
75007,"
   يتقدم يمكن صاحبتها توافق بابا اتقدم لصاحبة ماما فرفضتو راح اتقدم لماما وحصل النصيب😂😂
  ","

   مثلا 😅
   
   المهم صاحبة ماما لسه صاحبتها ؟ 😁
  
"
75008,"
   💯
  ","

   محتاجة استشارة نفسية !
   
   وهمت نفسك للأسف وتعلقت بدون أساس.
  
"
75009,"
   يا شيخ انا بحب واحدة زميلتي ولكني مش قادر اقولها الا ما اكون مستعد اني اخطبها والفرصة دي ممكن متكونش متاحة الا بعد سنتين مثلا والله اعلم ممكن المدة تطول وهي تروح مني عارف ومتاكد ان كله بامر الله وانها لو ليا ربنا هيسهل الطريق باذن الله  انت رايك ايه هل افضل متابع وتعامل خفيف كلما اتيحت الفرصة ولا لا
  ","

   https://www.facebook.com/m.atiia.soliman/videos/1312807958799046/
  
"
75010,"
   أبو أنس
سبحان الله
خطبت من فترة قصيرة بفضل الله من أحسبها خير النساء .. العجيب في الأمر أنه كل فترة بكتشف تشابهات جديدة في الأفكار ووجهات النظر والتعاملات ..هل ده صحي؟
يعني مثلا كنت عايز اعرف هيكون رد فعلي ورد فعلها ايه لما نختلف .. وحتى الآن لا تبدو بوادر حتى للاختلاف ..وهل تفكيري بالطريقة دي صحيح؟
  ","

   احمد ربك ولا تتمن الشر !
   
   أدام الله عليكم الوفاق.
  
"
75011,"
   معلش يا شيخ .. هو من بلدى وسنى ونفس كليتى ومهنتى حاليا اتخرجنا واحسبه على خير زوج صالح ممكن اكلم حد قريب ليا زوجها يبقي زميله يشوف ميته أو يسأله ناوى ولا ايه ولا اغلى نفسي 🌿🌿
  ","

   بالسيناريو ده ممكن !
   
   مع حفظ كرامتك ومقامك ..
   
   الله يكتب لك الخير ويسعدك.
  
"
75012,"
   كنت زيك وندمت بعد الجواز اني مسيبتهوش من الاول بس للاسف انت كنت بحبه وحاليا بعاني لان حبهم بيختفي ويبقي العناد والاعتذار مش هتسمعيه بعد كده
  ","
  ….
  "
75013,"
   اهلى محسسنى بالذنب وهو كمان انه بيحبنى كل الحب ده وانا اسيبه ضاغطين عليا وان نصيبى هيبقى مع حد مبيحبنيش ومش كويس علشان ظلماه 💔💔 انا
  ","

   طيب !
   
   ابقي خليهم ينفعوك.
  
"
75014,"
   انا تعبانة نفسيا ومش قادرة اخد قرار خايفة من كلامهم وباصلى استخارة كتير وادعى ربنا وفى الاخر  يعتذر ونرجع هو كويس ومحترم بس فى عيوبه غشيم فى الكلام والتعامل وانا مش حابه ده وقولتله كتير ومش بيتغير وشايف انه مش مبسوط معايا وانى عندية ومش نافعة لعيشة والكلام ده بيوجعنى ويرجع يقول مش قاصدة او باهزر وبب
  ","

   سؤال !
   
   علاقة زي دي بالله إيه مبرر الاستمرار فيها ؟!
   
   يا ناس يا عالم .. حرام عليكم نفسكم والله.
  
"
75015,"
   انا من المحاربين القدامي المتابعين في صمت لكن محتاج رأيك اذا امكن 💚
تقدمت واترفضت من اهلها ، ينفع اتقدم لصاحبتها المقربه؟ هم الاتنين ملتزمين ما شاء الله دلوقت انا بسأل من باب الذوق حتي ينفع اتقدم لصديقتها ولا لا؟
  ","

   تقدم حبيبي .. مفيش مشكلة !
   
   ده نصيب.
  
"
75016,"
   حضرتك مبتفتحش فيس يا شيخنا
  ","

   أنا قاعد هنا بقالي ساعة ونص أهو !
   
   والفيس فتحته الصبح ييجي ساعتين برد ماسنجر ..
   
   وأظن أكتر من كده يبقى بظلم نفسي، وهظلم بيتي لما تنتهي وحدتي .. آمين !
   
   فنعذر بعض معلش ..
   
   والله نفسي أعرف أرد على الجميع .. هنا وهناك !
   
   لكن لا يكلف الله نفسا إلا وسعها.
  
"
75017,"
   بالله عليك رد..انا مخطوبة وبيحبنى جداااا وانا مكنتش موافقة من الاول وبعدها بدات اتعود بس لاحظت انه عندى وغشيم وهو عارف وده سبب انى مبقتش مرتحاله خلاص لان مفيش حب من ناحيتى حاولت بس معرفتش وحصل مشاكل واهلنا اتدخلوا كتير وانا قررت انفصل بس بيرجع يعتزر ويقول انه بيحبنى وخايفة اسيبه اظلمه وخايفة اكمل 💔
  ","

   أنا زهقت من خايفة أسيبه أظلمه دي !
   
   من تقتنع عقولهم بأذى غير متحمل في علاقة ما = هم من يظلمون أنفسهم إن رضخوا لأحكام قلوبهم الساذجة.
   
   أنا لم أعد أستطيع التعاطف مع مثل هذا.
  
"
75018,"
   ابو انس واجبى تجاه اختى ايه النصحيه وبس ولا الالزام بابا وماما موجدين بس منفصلين
  ","

   النصيحة مع الصحبة والحب = هتتحول جواها لإلزام !
  
"
75019,"
   ورايك انت فيه ايه
  ","

   كريم ومخلص !
   
   ومقاول شاطر وعنده ضمير.
   
   لو حد عايز يشطب شقة = يكلمه بلا تردد.
  
"
75020,"
   ياشيخ خطيبي ليه اخت صغيره ومدخلها مبيني وبينه ف كل حاجه لدرجه ان اخدت الفون وشافت المحدثات قبل كدا واتعملي بلوك اول انبارح ولما قولتلو انتي عملتلي بلوك قالي الفون كان مع اختي وانتي ومكملتش بصراحه وعملتله بلوك اعمل ايه حاسه ان مش عارفه اعيش كدا هو رائ حضرتك ايه
  ","

   رأيي يا الوضع ده يتصلح .. يا ما تكمليش.
  
"
75021,"
   غ.س طب إزاي يديه لنفسه الأول
  ","

   حرمانه بيخليه حريص إن غيره ما يتحرمش !
   
   زي اللي بيضحك الناس وهو حزين .. مثلا.
  
"
75022,"
   ازاي ي شيخ بتقدر توازن بين استخدامك للسوشيال ميديا و بين وقت القراية و الشغل و كدا ؟
  ","

   أنا يمكن مش مكثر أوي من الوجود !
   
   لكن عامة بحاول أستغل الفترة دي معاكم .. لأن اللي جاي بإذن الله هتكون فيه ارتباطات ومشاغل.
   
   وأما الموازنة فبتكون بتحديد وقت لكل حاجة .. بحيث ما يجوروا على بعض.
  
"
75023,"
   هو الشخص لو فقد الحب والحنان من اهله ممكن يعطيه لأولاده 
أنا خايفه اتجوز عشان محرمش أولادي مما حرمت
  ","

   فاقد الشيء قد يكون أكثر الناس قدرة على إعطائه !
  
"
75024,"
   حياتي اتدمرت و ما دخلتش الكلية اللي أنا عاوزها
  ","

   لو كل حد ما دخلش الكلية اللي عاوزها حياته اتدمرت = كانت الدنيا خربت !
   
   ما تستسلمش .. واسلك الطريق المتاح لك .. وهتقدر تنجح بإذن الله.
  
"
75025,"
   لو جالك شخص قالك ان شخصيته ضعيفه ثقته في نفسه قلبله  بيخاف يتكلم مع الناس بيخاف الاجتماعات. صوت واطي كسول هتساعده ازاي  وخصوصا لو دا عيب ناتج من البيئه الي هوا اتربا فيها
  ","

   محتاج تأهيل نفسي !
   
   ولو خد الموضوع جد = هيبقى زي الفل بإذن الله.
  
"
75026,"
   والله انت اللي حبيبي
  ","
  💚💚
  "
75027,"
   انا لازم اطيع اهلي ف كل حاجه حتى لو فيها أذى نفسي؟! 💔😊
  ","

   لأ !
   
   إنما الطاعة في المعروف.
   
   المهم يكون أذى متحقق .. مش متوهم في تصورك !
  
"
75028,"

    https://ask.fm/ateflafy/threads/146885958993?utm_source=copy_link&utm_medium=android
   
   حضرتك شفت الجمال الي هنا داا ❤️
  ","

   أبو علي ده حبيبي !
   
   ربنا يوسع عليه ويبارك فيه.
  
"
75029,"
   يا شيخ متزوجه من ١٣ عام عندى ٤ اطفال ..
صبرت على الخيانة ..والمعاملة القاسية..وبيت العيله..والبخل المادى والعاطفى..والضرب أحيانا ..واتطلقت مرتين ..واتقهرت كتير ..و دلوقت كله ضدى عشان طالبة الطلاق ..هو انا مش من حقى.عندى ٣٥ والحمد لله ملتزمة وحافظة للقرءان وجميله ..وعمره ما شافنى..موجوعة أوى..ظلمنى
  ","

   اتأخرت كتير .. للأسف !
   
   معرفش هل مستعدة لتبعات القرار .. ماديا واجتماعيا ولا لأ.
  
"
75030,"
   يعني هو نفذ وعده معاها وانت بتقولها تسيبه وهي متعبتش من قبل محد يتقدملها تاني ولاهي بعد معشمته تسيبه علشان شايفه ان واحد تاني اتقدم احسن
  ","

   ده الجزء الثالث من السؤال !
   
   يا رب نعرف نهدى كده وما نتسرعش في الحكم من كلمتين.
  
"
75031,"
   مبقتش احس بالامان وحاسه بالاهانه وف نفس الوقت متقدملى شاب متدين وعلى خُلق جيده.وارتحتله بعد الاستخاره.. بس دلوقتى الاول بيقول انه مش هيسامحنى وانه خصيمى يوم الدين عشان هتخطب لواحد تانى وهو نفذ وعده معايا..بس انا اتكسرت معاه حرفيا..تعبت ودايخه بمرضى بسببه.فشلت ف دراستى بسببه. هل فعلا هيكون ذنب عليا!#
  ","

   الذنب إنك تكملي مع مريض زيه !
   
   ربنا أراد ينجيك .. عشان تعيشي حياة سليمة وتنضفي.
   
   توبي لله وانسي اللي فات تماما .. واقفلي باب القرف ده، للأبد.
  
"
75032,"
   سلام عليكم 
انا سمعت فيديو الزواج فى بيت العائلة لحضرتك ، دلوقتى انا مخطوبه واتفقت انا وهو انى يكون فى استقلاليته فى المعيشة بس ده ميمنعش إنى اساعد والدتة مع العلم شقتى فوق شقة أهله 
السؤال دلوقتى أنه اتفاقنا كان بينى وبينه لكن الأهل متكلمناش معاهم فى النقطة دى نسكت ولا نقولهم بتمنى حضرتك تجاوبنى
  ","

   المهم أنت وزوجك ..
   
   وهو يظبط أموره معاهم.
  
"
75033,"
   ما تتجوزش في بيت عيلة !
  ","

   https://m.facebook.com/story.php?story_fbid=2408763455870152&id=100002095644279&sfnsn=mo
  
"
75034,"
   سامحني اني ارسل مرة ثانية. لكن والله مشورتك مهمه . سارسل مرة اخرى اوسع واتمنى ردك.
  ","

   ماسنجر تكرما .. التفاصيل كده كتيرة ولا يتسع لها المقام هنا.
  
"
75035,"
   وطب واذا كان العريس اكبر مني ب١٢ سنه وانا شايفه انه كبير اعمل اي
  ","

   يبقى كبير.
  
"
75036,"
   ممكن تقولنا بتعملو ايه عشان تحافظوا على وتيرة الايمان والعباده. انا بغبطكم بجد. مش يقدر اكمل شهر أو أقل على بعضه كده للأسف
  ","

   اسمع ده حبيبي:
   

    https://www.facebook.com/m.atiia.soliman/videos/1321356817944160/
   

   مفيش حد بيثبت على حالة واحدة.
  
"
75037,"
   هي تكبرني بسنتين وأرتضيها زوجة صاحبة جمال وخلق وعقل اتقدم ؟
  ","

   مستعد كويس ومقتنع .. ومش كلمتين من أي حد حواليك هيهزوك = تقدّم.
  
"
75038,"
   بس دا كدا ممكن يضايق الأخت الأصغر ياشيخ؟؟ 🙄
  ","

   ابقوا ركزوا في السؤال الله يكرمكم قبل الاعتراض !
   
   أختها رفضته.
  
"
75039,"
   ي ابا انس كما تحبنا ان نناديك بالله جاوبني بابا مش بيدينا فلوس خالص ولو عطي وبيكون قليل جدااا بيزلنا بيه وهو جاااف معانا جداا رغم انه مش كده مع الناس برا المهم انا واختي بندرس وبيعز علينا الطلب ورافض اننا نشتغل .. واحناوهنشتغل من وراه هل ده حراام .. ثم انه ليه بيخلفونا لما هيكرهونا ف حياتنا كده
  ","

   ماما تاخد من وراه على أد حاجتكم.
   
   ربنا يهديه وأمثاله ..
  
"
75040,"
   ما رأي حضرتك في زواج المرأه بمن يصغرها سناً بسنوات قليله لكنها ترتاح له وتشعر بالالفه بينهم بماذا تنصحها ؟؟
  ","

   يا جماعة القاعدة بتقول:
   
   مفيش أي مشكلة في السن وفوارقه .. زيادة أو نقصا .. من الطرفين !
   
   المهم تكونوا فعلا مرتاحين لاختيار مبني على أسس صحيحة من القبول والتوافق ..
   
   مش الوهم والأمنيات.
  
"
75041,"
   شيخ محمد عطية .. متقدم لخطبتى شاب كان متقدم لخطبة اختى الاصغر بناء على ترشيح اخته .. ولكن اختى رفضت وتقدم لى .. بيقول انه مطنشى يعرفنى الاول والموصفات اللى عاوزها تنطبق عليا اكثر .. وانا مش عارفة حاسة ان مش قادرة اتجاوز الامر دة
  ","

   بتحصل !
   
   اقعدي وشوفي ..
  
"
75042,"
   مش عايز أقولك الآسك بتاعك على الصباح
بيغسل الواحد من جوه

روحي روحي روحي
 ""ولد""

ربنا يعينك علينا يا دكتور
💚💚💚
  ","

   هههههه
   
   أيوه كده عشان بطنش الحاجات دي لو مرسلة كده ومش واضح مصدرها !
   
   حبيبي 😍
  
"
75043,"
   ياشيخ نفسي ترد عليا مرة ها دعيتلي؟..😅 أنا مش متعودة أبقى رخمة وزنانة والله😅
  ","

   لا ما هو واضح !
  
"
75044,"
   بنحبك في الله جمعنا الله بك في جنته
  ","

   اللهم صحبة 💚
  
"
75045,"
   نحب بعضنا جدا وبعلمي انني لن اسعد مع غيره وليت كل الرجال مثله؛ طبيبته النفسية الغبية وليست عربية اخبرته انه عليه اكفاء نفسه بنفسه جنسيا كل ٦ ايام وكان هذا قبل عامين؛ لم ادعه يكمل واسأله ان كان ذلك قائما حتى الآن وهل اصلا مارسها. تشاجرنا وعلى وشك الفراق. تعبت ليتني لم احبه. خطيبي
  ","

   ما تتسرعيش !
   
   والأمر بسيط ما دام مش واصل حد الإدمان.
   
   وطبيبته مش غبية ولا حاجة .. وإن كان الفعل لا يجوز.
  
"
75046,"
   شيخ صحبتي وقريبتي ف نفس وقت بنصحها تصلي وتواظب ع صلاه وتتقرب من ربنا اكتر وكل مرة تيجية تقولي هصلي واقولها انا هتابع معاك تصلي مثلا فرض ف يوم ومتكملش انا مش عارفه اتعامل معاها ازاي كانت تطلع شعرها ونصحتها بطلت بس اكتشفت امبارح انها كانت ف فرح جيرانا وطلعت جزء منه ومش عايزاها تسلك طريق غلط
  ","

   ما تمارسيش الوصاية عشان ما تنفرش منك !
   
   أنت عليك النصيحة .. بحكمة ..
   
   وربنا بيده الهداية وحده .. سبحانه وبحمده.
  
"
75047,"
   ليه كل ما اتعرف مع ولد يبقا عايز يتكلم ف كلام مش كويس؟ وليه كل الناس بقت كدا ياشيخ
  ","

   عشان ما ينفعش تتعرفي على أولاد !
  
"
75048,"
   طيب ي شيخنا انا خطيبي عاوز لما نعقد ونقعد مع بعض نقرا كتاب عن العلاقه وانه يعمل اي حاجه لان دا ربنا حلله ليه وهو مش هيعرف يمنع نفسه بس كل اللي ليا انه ميبقاش في حمل علشان العادات والعرف وانا مش موافقه وبيزعل كل م يفتح الموضوع وارفض
  ","

   ما ينفعش طبعا !
   
   مفيش حاجة اسمها يعمل أي حاجة.
   
   لما تبقي في بيته بإذن الله.
  
"
75049,"
   ي شيخ ح تجاوبني لو سألت ولا لا؟
بلا ما اتعذب واكتب السؤال ؟😂
  ","

   مفيش حاجة مضمونة 🤦🏻‍♂️
  
"
75050,"

    https://youtu.be/E7La_8QZyRQ
   
   الثاية السادسة
  ","
  😅
  
  أيام ..
  
  الله يمسيه بالخير.
  "
75051,"
   منعزل، طويل الصمت
لا يستهويني الزحام
احب ان اظل هكذا حتي القي الله وليس علي ولا عندي شئ لأحد 
هل في ذلك شئ معيب او محرم؟! 
انصحني بالله
  ","

   أخشى أن يكون عرضا من أعراض الاكتئاب !
   
   كلنا نحتاج نصيبا من العزلة بلا شك ..
   
   لكن ليس لدرجة الانطواء هكذا ..
   
   حبيبي .. معالجة المخالطة مع الناس -بقدر- فيها كبير أجر.
  
"
75052,"
   يا شيخ أنا اعصابي تعبانه جداً، اتقدملي شاب،و اتكلمنا في الموبايل٣ مرات،فالمرةالتالته لقيته اتكلم كلام فيه تجاوزات انا رفضت جداً و قفلت، اعتذر،و اتكلمنا رابع مرة قال كلام تااني! أنا عملتله بلوك من كل حتة و قفلت الموضوع،هو دا تعبير عن الحب زي ما قال!عادي كدا ان اي شاب يبقا عايز يتكلم الكلام دا !!!
  ","

   لا ده تعبير عن الوقاحة وقلة الدين بس !
   
   اللي عملتيه صح.
  
"
75053,"
   هو حضرتك اللى كنت مع الشيخ عادل مسلم ؟
  ","

   ياااااه !
   
   لقيت التسجيل ده فين ؟!
   
   أيام الشباب 😃
  
"
75054,"
   السلام عليكم ..متقدملى شاب ٣٤ سنه وانا ٢١ سنه هو كويس جدا وبيصلى ومش مدخن ومثقف وطموح وصريح وخلوق وكل حاجة حقيقى اهلى لما قعدو معاه اتبسطو جدا وانا مفيش حاجة  مضايقانى نهائى بس قلقانه من فرق السن مش عارفة ممكن يأثر علينا ازاى ومش باين عليه اصلا ومحتاجة رأيك جدا
  ","

   لو السن بس اللي قالقك = مفيش مشكلة !
   
   اعطي نفسك فرصة معاه.
  
"
75055,"
   ايه لازمة كل دا، بم انه كله رايح..
  ","

   عشان فيه اللي هيروح على نعيم، واللي هيروح على جحيم !
   
   وحسب (كل ده ..) هنا = هيكون حال المرواح ..
   
   اللهم من فضلك العظيم.
  
"
75056,"
   ما الشيء الذي تمنيت فعله هذا الصيف ولكنك لم تجد وقتًا لعمله؟
  ","

   كان نفسي أقضي يومين في اسكندرية يا آسك !
  
"
75057,"
   لو شفت سؤالي يأستاذ محمد إدعيلي .. لحسن ضاقت علىّ أوي .. الله يجبرك
  ","

   الله يفرجها علينا جميعا .. دنيا وآخرة ..
   
   ألقاكم يا صحبة الجنة 💚
  
"
75058,"
   الا البخيل انفدى بجلدك ......مش هيكون بس بخيل ففلوسه هيكون فمشاعره وحنانه وكل حاجة ...ابعدى
  ","

   بالضبط.
  
"
75059,"
   هو في الرؤيه ياشيخ محمد ينفع نقعد جمب الاهل برده بس بعيد شويه .لاني باتحرج اتكلم قدام الناس دي كلها واخويا بعد الرؤيه يقعد يقولي انتي كنت بتقولي كذا وكان بيسالك كذا ..
  ","

   ده الأفضل !
   
   ما يكونش حد معاكم ..
   
   بس مش خلوة ..
   
   باب مفتوح .. أو آخر صالة واسعة.
  
"
75060,"
   هما كدة مجتمعوش ع ثدي واحد ي شيخ هي  واخوه الي اجتمعوا ع ثدي واحد 
لكن هما الاتنين لا
  ","

   رضعت من أمه !
  
"
75061,"
   طب م تقولي الحل ""
  ","

   الحل تبعدي وتقفلي الباب ده تماما .. وتتوبي لله !
   
   اتقدم لك ومشيت أموركم = تتوبا وتنسوا اللي فات.
   
   خلع = تحمدي ربنا إنه نجاك.
   
   أما وضعك هذا = فمش هوصفه عشان ما تزعليش.
  
"
75062,"
   بحب واحد قريبي وبيحبني وجاي يتقدم بس لقيت ماما بتقولي انه مينفعش واننا اخوات ف الرضاعه وان اخوه الصغير راضع عليا مرتين 
هل كده فعلا يعتبر اخويا هو كمان 
انا راضعه ع اخوه مش عليه هو
  ","

   تحرمان على بعض ما دمتما اجتمعتما على ثدي واحد !
  
"
75063,"
   إيه رأيك في العريس البخيل يا شيخ لكن ملتزم ومتدين وأخلاق؟
  ","

   لو ملتزم ومتدين وأخلاق = عمره ما يكون بخيل !
  
"
75064,"
   مكنتش سألت حضرتك..انا بحبه وهو بيحبني وهو متاكد ان هكون ليه ومعشمني بكدا التوبه ممكن تكون الحل ؟
  ","

   وأنت شايفة إنه لو بيحبك هيحافظ عليك لين يتقدم .. ولا يتسلى ويتمتع ويهز نظرتك لنفسك مهما حاولت تخدري ضميرك ؟!
   
   وإيه يعني يخليه متأكد إنه لك ؟
   
   افرضي حصلت أي ظروف ومعرفش ؟
   
   افرضي هو نفسه باعك وقال ما دمت سمحت لي أتجاوز معاك يبقى أنت مش تمام ؟
   
   (وحصلت كتير على فكرة)
   
   هه .. موقفك هيكون إيه ؟
  
"
75065,"
   طيب لو الغلطه دي توبنا منها واتقدم رسمي خلاص ومرتاحه ضميري بيوجعني مضيع فرحتي
  ","

   انسي اللي فات .. كأن لم يكن.
  
"
75066,"
   جايه من المستقبل وبقول والله قفل البييبان دى رحمه وربنا فعلا كان عنده حكمه لما وضع حدود للتعامل .. ي جدعان اى حد عايز ياخد اى خطوه ف حياه حد ياخدها قدام الناس كلها وف حلال ربنا  كفايه وجع قلب بقي
  ","
  ….
  
  فعلا .. كفاية.
  "
75067,"
   ماذا لو حصل تجاوزات بيني وبين اللي بحبه ؟
واي الحل !
  ","

   أنت شايفة إيه الحل ؟!
  
"
75068,"
   السلام عليكم
حضرتك انا بعمل استخارة لأمر ما ويتعلق بالزواج لكن للاسف لا أري شئ سواء كان خيرا او حتي عكس ذلك لقدر الله وحتي لما بصحي لا بكون مستريحة وبرضو لا بكون مش مستريحة
لكن في الكلام معه في الرؤية الشرعية بكون حاسة عادي الدنيا
فصلاة الاستخارة اعمل ايه فيها عشان اعرف اعمل ايه في الرد عليهم
  ","

   مش لازم تشوفي حاجة بناء على الاستخارة !
   
   كملي ما دام مفيش حاجة مسببالك نفور.
  
"
75069,"
   غلطه بسيطه تنفي عنهم صفه الاحترام لو اتكلموا ياشيخ 😔
  ","

   ولو صلحوا الغلطة وقفلوا الباب وبعدوا وتابوا = يرجعوا محترمين زي الأول وأكتر !
  
"
75070,"
   رفضت واحد عشان الصلاة ....الباقى كله كويس... اراجع نفسي؟
  ","

   مضيع للصلاة = يبقى مفيش حاجة كويسة.
  
"
75071,"
   بنحبك ف الله ي شيخ❤
  ","

   وأنا كمان 💚
  
"
75072,"
   بحبها بس أهلها مش موافقين يا شيخ لأن بينا مسافه وسفر وانا شغال في دوله في الخليج ونفس الوقت هي مؤهلها التعليمي أفضل لكني بحبها وهي كمان بتحبني رأي حضرتك اي أتقدم مره واتنين ولا أبعد وأنساها؟
  ","

   لو فيه فرصة لتغيير رأي أهلها = اسلكها عشان تبقى عملت اللي عليك !
   
   لو مصرين وده آخرهم = ابعد وانس .. والله يعوض عليك.
   
   ما تعرفش الخير فين ..
  
"
75073,"
   لو الشب محترم جدا و مش بيكلم مع بنات ولا حاجة و وقع في قلب بنت محترمة برضو ينفع تقوله حاجة كدة ؟
  ","

   لأ !
   
   عشان هيتكلموا وهتفرط منهم الدنيا .. ومعدوش هيبقوا محترمين.
  
"
75074,"
   كيف ارضي والداي... وانا لم اعد اشعر بحبي لهما وكل يوم يمر اشعر بالثقل اكثر ...تاذيت بسببهم كثيرا ولا أستطيع ان اسامحهم علي ذلك
  ","

   الزم الأدب في المعاملة ..
   
   ثم لا تحمل نفسك ما لا تطيق ..
   
   المشاعر لا تُملك.
  
"
75075,"
   كله بيبعد عني من غير سبب 
كرهت حياتي و نفسي اوي
  ","

   ما دمت بتكره نفسك .. متوقع غيرك يحبها ازاي ؟
   
   لازم تحط إيدك عالمشكلة وتتصالح مع نفسك تاني ..
   
   رب يعينك ويعافيك.
  
"
75076,"
   باجر وش نوعية دوامك ؟
  ","

   قم نام وأنا أخوك .. لا يفوتك الطابور.
  
"
75077,"
   مش يمكن مش بيحب كدا بس ممكن يكون بيحب الساعات
  ","

   لا مش هصورلك ساعتي لا 😁
   
   الله يسعدهم ويجمع شملهم على خير .. وكل مشتاق يا رب.
  
"
75078,"
   ممكن كمان برفيوم علشان داينا يكون مرتبط فَبالذكري دي، او ميداليه فضه علشان تفضل معاه طول الوقت ،، ربنا يباركلكم في بعض ويرزقكم الذرية الصالحة ويهنيكم 🌸
  ","

   برضه حاجة زي دي .. لسه واصلاني من شوية 😅
   
   رزقي اليوم واسع .. اللهم لك الحمد ..
   
   ولو إن لسه شهر على عيد الميلاد 😌
  
"
75079,"
   كنت فاكره بيتكلم عن العدس😂 هل تثق ب عدسك
  ","

   شكلك بتفكر في أبو طارق 😅
  
"
75080,"
   مسافرة لزوجي زيارة بإذن الله ،، تزوجنا مارس اللي فات ،، اقتراح لهدية مميزة بسعر كويس؟
  ","

   حاجة زي دي مثلا .. لسه وصلاني من شوية !
  
"
75081,"
   هل تثق بحدسك؟
  ","

   أثق في الله .. وأرضى بقضاه.
   
   وعلى حدسي، وحدس الناس السلام !
   
   كم يُخدع الحكيم، وكم ينجو السقيم .. وكم تصرف الهمم، وتنقض العزائم .. وكم تأتي النتائج على عكس المقدمات ..
   
   ولله في خلقه شؤون.
  
"
75082,"
   😂😂حقك تتغاظ والله
  ","

   هو غيظ حرص والله .. وحزن على أجمل أيامكم اللي بتحرقوها في هم وكلام فارغ ملوش أي لازمة !
   
   رب يحفظكم ويعافيكم ..
   
   ألقاكم يا صحبة الجنة 💚
  
"
75083,"
   انا متابعه حضرتك بقالي فتره يشيخ وابتديت متابعه ليك من البوستات السلبيه اللي كانت بتتكتب عنك قلت يعني اشوف الراجل ده بيعمل ايه والحقيقه ربنا ينور بصيرتك دايمن بتطبق التدبير من الشرع وعندك فهم وحسن تقدير للامور ربنا يكتر من امثالك 💓💓
  ","

   ربنا يسترنا !
   
   ويعفو عنا وعن المسلمين ..
   
   عمر كل الناس ما هتتجمع على حد بالرضا.
  
"
75084,"
   بعد نظر بجد
ربنا يباركلك
شكل حضرتك سمعت كتير حوارات زي ده
  ","

   مش سمعت بس !
   
   أنا هنا بحاول أنقل لكم دروس من أخطاء ممكن أنا نفسي بقع فيها .. أو بتمر علي في حياتي ..
   
   الحياة تجارب !
   
   ومن لم يستفد من تجاربها فهو أحمق .. ومن لم يفد غيره ما استطاع فهو أناني ..
   
   وأرجو ألا أكون هذا ولا ذاك.
   
   وعشان كده بكون مشفق جدا على حد يا عيني اتضحك عليه بكلمتين وجاي يتكلم كأنه أوتي علوم الأولين والآخرين ..
   
   عموما .. مش بدعي لنفسي طبعا إني دايما صح !
   
   لكن أنا بقول هنا نصيحتي لكم بناء على معطيات كتيرة، متوكئا على الصدق ..
   
   فخذ أو دع ..
   
   في النهاية هي حياتك، ومسؤولية قراراتك ..
   
   أنا بس بتمنى تتعلم من دوس غيرك .. ما تصرش تكون درس جديد لهم.
  
"
75085,"
   برضو ي ماما مرة تانية 😁 ... اتس لايك مي
  ","

   دي بتتقال من الغيظ على فكرة ! 😑
  
"
75086,"
   يا من حسدتم صبيا بالهوى فرحا 
رفقا به فهو مقتول وما علما 💚
  ","

   مقتول ولا متبول ؟ 😁
  
"
75087,"
   كل البنات يغارون وشرع الله حلل للشاب اربعه فلم تنصحها بذلك؟
  ","

   نقطنا بسكاتك الله يرضى عنك.
   
   يا تحاول تفكر .. عشان لما تتكلم تبقى فاهم أنت بتقول إيه، أو تفهم عالأقل الكلام اللي بتقراه.
  
"
75088,"
   شيخ محمد كنت بكلم شاب ولما عرفت ان هو شايف ان علاقتنا صداقة بس مع اني مش شايفة كدا من اهتمامه وطريقته بعدت عنه عشان معلقش نفسي عالفاضي وعملت بلوك ورجعلي تاني ومش عاوز يخسرني بس مصارحنيش بمشاعره وعنده جيش يعني مش جاهز وانا تعلقت بيه مش عارفه اخليه ازاي يتقدم اقوله ازاي💔
  ","

   دي حاجة ما تقوليهاش أنت يا ماما ولا تطلبيها !
   
   غلّي نفسك ..
   
   وابتعدي عنه .. للأبد.
  
"
75089,"
   أنا أول مرة أبعت لحضرتك..بس محتاجة الدعاء و الله من صحبة الجنة..ادعوا ربنا يرد لي زوجي و لا يحرمني رفقته في الدنيا و الجنة و يحفظه و يثبته و يرزقنا الصبر الجميل
  ","

   يا رب .. يا رب .. يا رب ..
   
   وكل من مثلكم .. آمين.
  
"
75090,"
   باحبه جدا  وفيه كل الأخلاق النبيله اللى أتمناها ... فيه حل غير كده؟؟
  ","

   اقفلي الباب ده يا ماما !
   
   أكيد الحب (أو ما تزعمينه حبا) مجاش إلا بعد تواصل طويل ومخالفات ..
   
   بالتالي أنت شايفاه سوبر مان !
   
   لما تتجوزي وتدخلي في الجد .. وتلاقيه بيبات ليلة عندك، وليلة عندها ..
   
   ومع سنك الصغير .. وشخصيتك ..
   
   هتبدئي تغيري وتتعاملي بغباء .. بالتالي السوبر مان هيسايسك شوية في أفضل الأحوال .. بعد كده هيبدأ يتخنق وما يتحملش سيما لو عملت خطوة حمقاء زي إنك تتصلي عليه مثلا وهو معاها والغيرة طبعا بتاكل فيك .. وهكذا !
   
   فهيضطر يديك فوق دماغك !
   
   وساعتها هتتبخر وعود الحب الوردي .. وتفاجئي بحقيقة إنك زوجة تانية .. سهل جدا يضحي بك لو اتحطيت في كفة قصاد استقرار بيته وأولاده !
   
   وزوجته اللي موافقة هتبدأ تحرص على نصيبها فيه جدا .. ده برضه في أحسن الأحوال، دون محاولة الكيد لك يعني !
   
   وساعتها هتندمي ندم عمرك .. لكن بعد ما يكون الوقت فات.
   
   سنك ما زال صغيرا .. مفيش مبرر أبدا تضعي نفسك في هذا الاختبار العسير ..
   
   وأي ما ينالك من ألم الآن فهو كفارة لتجاوزاتك معه .. ثم هو أهون كثيرا مما سيحدث بعد ذلك.
   
   التعدد كما يحتاج نوعا خاصا من الرجال، فهو أيضا لا ينجح بدون مواصفات معينة في المرأة (كالحكمة والصبر وضبط الغيرة والتفهم والتغافل .. ) .. وكل ده مش موجود عندك.
   
   قد نصحتك .. وأنت حرة.
  
"
75091,"
   انا بعت لحضرتك كتير قبل كدا بس حضرتك مردتش وانا ملتمسه ليكي العذر ربنا يعينك.. بس المره دي اتمني انك ترد لاني ف حيره من أمري انا متقدملي عريس ع خلق ودين ومرتاحه ليه نفسيا بس والده عنده وسواس قهري وبشك ف الناس كلها بطريقه غريبه لدرجه ان ممكن يتهم الشخص اللي قدامه ف شرفه.. انا مش عارفه أوافق ولالاء
  ","

   وافقي لو هتكون حياتك بعيد عن أهله .. والده بالذات !
  
"
75092,"
   عندى ٢٢ سنه متقدملى رجل احبه و  يكبرنى ب بأكثر من ١٧ سنه متزوج ويحبنى  ولديه اولاد لكنى اشعر بغيرة شديده من زوجته وأشعر انى لن اتحمل الغيرة. زوجته موافقه . اعمل ايه ؟
  ","

   ارفضي .. بلا تردد !
   
   هتسودي عيشتك .. وعيشته.
  
"
75093,"
   يا شيخي بحب بنت ليا سنتين وعاوز اتجوزها أنا مبشوفش غيرك مفيش واحدة ربنا خلقها في عيني زيها بس المشكلة اهلي مش موافقين وابويا عاوزني اتجوز بنت عمي بيقولي يإما هغضب عليك وانا بنت عمي مبحبهاش ولا بحس تجاهها اي حاجة لبنت والبنت الي بحبها متتعوضش والله انا قلبي وعقلي وجسمي مشغولين بيها هي بس. انصحني
  ","

   إن كنت تحب فعلا = دافع عن حبك.
   
   ولا عليك من كل هذا ..
   
   استوص بوالديك خيرا .. لكن لا ترضخ لاختيارهم.
   
   أما لو متردد = فهذا شيء آخر.
  
"
75094,"
   غ.س 
خطيبي بيصلي ومش بيسيب فرض بس مضايقة انه مش حافظ القرآن واضايقت اكتر لما عرفت ان خطيب صحبتي حافظه كله ومتدين شويه وخجول
  ","

   العبرة مش بالحفظ يا ماما !
   
   العبرة بالأخلاق الطيبة والعشرة الحسنة ..
   
   ياما حملة إجازات بالعشر .. وما يتعاشروش ..
   
   بلاش سذاجة .. واحمدي ربنا على النعمة .. ودعي عنك هذه المقارنات الوقحة.
  
"
75095,"
   لو عاوز اتقدم لبنت معرفش شكلها اعمل ايه
  ","

   اتقدم وأنت تعرف شكلها !
   
   والقبول وعدمه .. لا يسيء لك، ولا لها.
  
"
